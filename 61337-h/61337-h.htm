<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Hétköznapok by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.figright {
 float: right;
 clear: right;
 margin: 0 0 0 4px;
 padding: 0;
 text-align: center;
}

.clearfix {
 overflow: auto;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem p {
 margin: 1em auto 1em auto;
}

.poem p.center {
/* margin-left: 3em; */
 max-width: 30em;
 text-align: center;
}

.poem p.i7 {
/* margin-left: 3em; */
/*  width: 30em; */
 font-size: 0.9em;
 text-indent: 0em;
 text-align: right;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.poem span.i12 {
 display: block;
 margin-left: 6em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_271">271</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=k-RkAAAAMAAJ">http://books.google.com/books?id=k-RkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">VIII. KÖTET</span></p>
<p class="center"><span class="caption">HÉTKÖZNAPOK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<h1>HÉTKÖZNAPOK</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>NÉPÜNNEP.</h2>
<div class="clearfix">
<div class="poem figright">
<div class="stanza"><span class="i0">Nosza örüljünk,<br /></span>
<span class="i0">Ünnepet üljünk;<br /></span> <span class=
"i0">Ártatlan örömünkért<br /></span> <span class="i0">Meg ne
szégyenüljünk!<br /></span></div>
<p class="i7"><i>Népdal.</i></p>
</div>
</div>
<p>Mintegy húsz éve lehet, – nem tudom, szerdán volt-e vagy
szombaton, – elég az hozzá, hogy nagypéntek napja volt. A nap,
szokása szerint, jókorán reggel fölkelt s megkezdte betanult
pályafutását az égen; a verebek fölébredtek s elkezdték dicsérni az
asztagokat, melyekben számukra kész kalászok teremnek; a verebek
fölébreszték a gazdasszonyokat, a gazdasszonyok fölébreszték a
cselédeket, és a gazdákat fölébreszté a szomjuság. Ezen
körülménynek köszönheti a nagy kiterjedésű K... városa – köszöni is
azóta naponta – azon esetet, hogy a napnak azon szakaszában, mely
egy classicus régiségű diák példabeszéd szavaiként, a múzsákba
annyira szerelmes, minden rendű és rangú lakosai, talpon és fejjel
az ég felé állanak; – a gazdák, miután a kerek kalapot a szegről
leakasztván, abba saját fejöket beleültették, s ekként e mai napra
rótt öltözködés kivánalmainak eleget tettek vala: indulnak szokott
napi foglalatosságaik után, megtudandók, hol árulják legolcsóbban a
vizet, azon vizet tudniillik, melylyel bizonyos emberbarátok, kiket
a közvélemény csaplárosoknak nevez, a bor kártékony hatású erejét
törekednek megszelidíteni. A diákok előkotorják az ágy alul
könyveiket, a beléjök hajtogatott füleknél fogva azokban kikeresvén
a délelőtti leczkét, szorgalmasan faragják a padokat, vagy legyeket
<span class="pagenum"><a name="Page_2" id="Page_2">-2-</a></span>
fogdosnak s egyéb ily épületes foglalatosságokban gyakorolják
túlömlengő, ifju erejöket. A görög kalmár elkezd fel s alá sétálni
három lépés hosszú üres boltjában. – A Zrínyiből kergetik haza a
vendégeket. Az öreg harang pedig az öreg toronyban a város minden
rendű és rangú lakosainak személyválogatás nélkül tudtára adja,
hogy – hét az óra.</p>
<p>Így történt ezelőtt húsz évvel is K... városában, nagypéntek
napján, mely nap csak annyiban különbözött egyéb tisztességes
hétköznapoktól, hogy e napon sem vörös, sem fehér, sem semmiféle
nemzet színét viselő bort, egy igaz hivő sem szokott inni a
nagykiterjedésű városban, hanem – a városon kívül. Örömünnep napja
volt ez, mely öröm nem hagyta magát a gerendák és sárfalak közé
szoríttatni, hanem kiviteté magát a szabad mezőre, melynek
köröskörül csak a láthatárba olvadó mennyország a kerítése.</p>
<p>Már reggeli kilencz órakor irmagul sem lehetett az említett
város falai közt épkézláb embert találni. Ifjak és vének, nők és
férfiak, gyalog és lóháton, egymásba csibenkedve, egymást megelőzve
és egymást siettetve, vágtattak, nyomultak és törekedtek ama hosszú
térségen kifelé, mely, sárba és porba öltözködve, a városon belől
szokásnál fogva neveztetik utczának; innét pedig kiérve, a nélkül,
hogy jellemén legkisebbé is változtatna, kocsiút nevet visel s a
szőlők közé visz, melyek nem csekély távolságban fehérlenek a
meggy- és cseresznyefák virágaitól.</p>
<p>E szőlőkön innen, kedves kis halmon piroslik egy kisded kápolna
teteje; előtte egy fekete márvány obeliszk, melynek vén
bemohosodott betüi olvashatlanok. Közel a kápolnához négyszegű
temető terül, mint zöld folt a csapásnak nevezett csordajárta
homoksík felett, mint oáz a Saharában, melybe, virágok helyett,
fehér, piros és kék keresztek vannak ültetve. Ennek átellenében van
a mázsaház, idomtalan, nagy tetejű épület; magánosan van ott,
száműzve a távolabb két sorban vonuló deszkasátrak phalanxa
<span class="pagenum"><a name="Page_3" id="Page_3">-3-</a></span>
közül, háta mögött két domboldalba vájt pinczekocsma, és egy
pocséta szélén a korlátokkal ellátott bikaakol tünnek föl, le nem
irható, regényes helyzetben. Ha már most valaki magát azon kútágas
tetejébe képzeli, mely, e körülményesen leirt tárgyak közt helyet
foglaló tér kellő közepén, valamennyi szomjas utasok nagy
gyönyörűségére, kútgém és veder nélkül van felállítva, és innét, e
magasságból a messzeségbe széttekint, és látja az említett tárgyak
és épületek fedeleit, erősen megrakva mindkét nembeli halandókkal,
látja a mázsaház kéményeiből előbukkanó kiváncsi fejeket, kiknek,
kiváncsiság dolgában, mit sem engednek a sátorok ormaira
kapaszkodottak fejei, – és látja, miképen minden igaz hivő
iparkodik saját becses személyét bizonyos bátorságos hely sánczai
közé elbarricadozni, a nyilt térséget osztatlanul engedvén a
lovaslegényeknek, kik kezökben pattogó karikással, szájukban még
pattogóbb és karikásabb teringette-szerű felkiáltási tropusokkal
száguldoznak fel s alá jó kedvök szárnyain; ha valaki ezen
óvakodási előkészületeket figyelemmel végig tekinti, sajátszerű
előfogalommal fog birni azon nagyszerű népünnepről, mely szemei
előtt ekképen végbemenendő lesz.</p>
<p>A mázsaház tárt kapuja előtt, karcsú szalmaszékeken, a város
előkelő hölgyei foglalnak helyet, szivárványos legyezőikkel
sátorozva el érdekes halványságú arczaikat, a nap merészen bámuló
sugárai elől; érdemes férjeik, mind tapasztalt, bizodalmas férfiak,
– több telivér ifju honreménynyel egyetemben, az ajtóküszöbhöz és
holmi vitézi megugráshoz megfejthetetlen vonzódást nyilvánítanak; –
míg az örvendő közönségnek azon része, mely öltönyei hosszúsága
miatt azon elismert hasznú műtételre, mely hadi nyelven
megfutamodásnak neveztetik, nem alkalmatos, a négyszögű temető
árkai közt találta czélszerűnek, népies vigalmaival együtt,
letelepedni. Azon csekély része pedig a férfitömegnek, mely őseitől
öröklött rettenhetlen bátorságánál fogva – miután azt, az említett
csárdákba történt <span class="pagenum"><a name="Page_4" id=
"Page_4">-4-</a></span> rövid betekintés által, hathatósan
megedzette volna – a síkra kilépni elég merész vala, oly nyomatékos
vendégmarasztókkal és jelentékeny petrencze-rudakkal találta magát
ellátni, miszerint lehetetlen volt észre nem venni, hogy az
élvezetes népünnepély megkezdésére bizonyos rémületes és minden
szíveket iszonyattal betöltő tünemény megjelenése váratik, melyet
látni sokan, de melynek szemébe nézni kevesen akarnak.</p>
<p>E víg és minden szív- és szemeket gyönyörködtető mulatság így
tart reggeli kilencz órától délután háromig; az élvező közönség jön
és megy és néz, és nem lát semmit; haragszik és nem tudja kire és
ismét kibékül; a két pinczecsárdát pedig a nap terheitől és még
valamitől elázott férfiak kezdik körülfeküdni, kik mindnyájan
bőgő-hegedűnek nézik immáron a dicső eget és azt sem tudják: fiai,
vagy leányai-e ők az édes apjuknak?</p>
<p>Az érintett és árkokkal körülvett temető közepe táján kőemelvény
foglal helyet, mely a szentháromság talapzatát képezi, kékre
festett homokkőből faragva. Ez emelvényen két, finom modoruk s
öltözetök választékossága után itélve, előkelő rangú hölgy ül, kik
épen nem látszanak ez általános, unalom-fűszerezte kiváncsiságban,
s e félelembe mártogatott örömben résztvenni.</p>
<p>– De csak mégis áldott, jó úri ember ez a Dömsödi úr; mi sok
szép javakkal áldotta meg a mindenható, és mégis milyen nagy
leereszkedést mutat irántunk; mennyivel tartozunk már eddig is neki
és mégis úgy bánik velünk, mintha ő volna adós; ezt az urat meg
kell becsülnünk, leányom, bizony meg, kivált neked, ki iránt oly
nagy figyelemmel viseltetik; aztán, ki tudja!… Még eléggé fiatal…
mi volna lehetetlen?… no de nem szólok, semmit sem szólok; úgyis
látom, hogy rám sem hallgatsz.</p>
<p>Ilyetén beszédektől szabadítá meg keblét az említett hölgyek
egyike, kinek kegyes és jó szándékkal tele arczulatában, könnyü
első tekintetre megismerni az édes anyát; szavaiban a gyanútlan,
mindenben hivő nőt, ki minden <span class="pagenum"><a name=
"Page_5" id="Page_5">-5-</a></span> embert becsületes embernek,
minden szót igaz mondásnak tart s vétkeznék, ha valakiről valami
rosszat csak fel is tudna tenni, kivált ha az a valaki – még nagy
úr is.</p>
<p>A megszólított hölgy, – egy fiatal leányka, gyermekded arczán a
kora búskomolyság nyomaival, – miután egy fájdalmas tekintettel
mindazt megmondta anyjának, mit szóval és hangnyomattal elmondani
nem lehet, az ártatlan szív homályos aggodalmait, némán nyomott el
egy könyet sötét szempilláival, némán nyomott vissza egy sóhajt
kebelébe.</p>
<p>Minő felhő lehet az, mely a gyermekszív napvilágos reggelébe
sóhajt és könyeket zavar?…</p>
<p>– A ki áldója van, ni! Bizony behunyja a szemét, hogy ne lássa,
hogy becsületes emberek között van! zúgá mellettök egy erős,
férfias torokhang, egyszersmind azon hang tulajdonosa hatályosan
ránta vissza egy kapaszkodó suhanczot, ki pimasz közömbösséggel
akarta magát a két hölgy mellé fészkelni. Nézd! fejezé be a
torokhang ura, holott semmit sem mutatott a legénynek egyebet, mint
ökleinek mivoltát, melyekkel – miután annak gallérját elegendőképen
megrázta s őt vagy egy ölnyi távolságra egy lökéssel odább
szállította volna – önelégülten markolt bajuszába, vidám,
protectori tekintettel mosolyogva fel védenczeire.</p>
<p>Az elutasított suhancz pedig, ki semmihez sem hasonlított
jobban, mint egy krumplizsákhoz, mely felül zsíros kalapban, alul
két sáros sarúban végződik s e sajátságaiért Telezsák név alatt
volt ismeretes a nagy kiterjedésű város közönsége előtt, három
önkénytelen czigánykereket vetvén, elvégre ama részén támaszkodott
meg testének, mely a természet által azon czélra látszik
rendeltetve lenni, hogy legyen hova helyheztetni a pápaszemet;
azután pedig nagy sántítások és nyögések segedelmével
felvánszorogva, oly emberevő pillanatokat hajigált kalapja alul
hevenyészett keresztapjára, minők egy leforrázott kuvasznak is
becsületére válnának, s neki iramodván, addig meg <span class=
"pagenum"><a name="Page_6" id="Page_6">-6-</a></span> sem állott,
míg a mázsaház egyik ablakvasára felkapaszkodván, magát illendően
nem biztosította.</p>
<p>A talapzaton álló idősb hölgy elismerő fejbólintással köszöné
meg az athletának markos szolgálatát, míg az ifjabbik kérdezé,
talán magától, talán senkitől sem: – Miért jöttünk mi ide?</p>
<p>Az igaz, hogy ezen kérdést más akárki is tehette volna magának,
miután hat álló óra hosszat hasztalan várt, tűrt és remélt, és még
sem látott semmit; de ez általános okokon kívül egyéb és fontosabb
okai is voltak a fiatal hölgynek megkérdezni magától: – Mit keressz
te itt, e lármás öröm közepett? minek hozod szenvedő arczodat ez
örökké mosolygó képek közé? e vidám örömzajt termő világ nem a te
világod; minek jösz ide ábrándos bánatoddal?</p>
<p>E hölgy atyja Zilányi József volt, hajdanta egyike a legtehetősb
kereskedőknek, kit azonban később a devalvatio, megbukott adósok és
legkivált saját becsületessége annyira alábbszállítottak, hogy
miután bizonyos roppant vállalata tönkrejutásával, teljes
elmezavarában, kénsavanynyal a legirtózatosabban kivégezte magát a
világból, nem hagyott hátra özvegyének és fiatal árvájának egyebet
egy igen keserű emlékezetnél és egy betáblázásokkal terhelt
szeszgyárnál, melynek gyér jövedelme fedezte azóta a hanyatló
család napi szükségeit.</p>
<p>Özvegye azon gyámoltalan nők egyike volt, kik senkinek használni
nem tudva, egyaránt bízva Istenben és emberekben, sem saját, sem a
más csalódásából tapasztalásaik tárházát nem öregbítik, hagyják
magukat csalni és csalogatni a legkábább reményektől; kiknek
jósága, báránytürelme, kegyes-hívősége kész zsákmányul áll
boldognak, boldogtalannak. Erőtlen testben erőtlen lélek. Ez volt
anyja Jankának, ama szomorú hölgynek, a gyermekded halovány
arczczal.</p>
<hr class="tb" />
<p>– Jön! Jön! Jön! Fussatok! Szaladjatok! Hohó! Jön!</p>
<p>Roppant lárma keletkezik. Ezer torok ordítása, kaczagása,
<span class="pagenum"><a name="Page_7" id="Page_7">-7-</a></span>
sikoltozása, fül még nem hallotta chaoszszá vegyülve, mintha az
itélet napja jönne, nagy trombitával kergetvén maga előtt a
nyargaló por- és embertömeget, kik nem győzik egymást bátorítani a
szaladásra s rivallni a várvavárt szörnyeteg jövetelének hírét.
Porfelleg, lábdobogás és bömbölés, kezek és lábak, gyermekek és
férfiak, rémület és öröm, egy roppant, egymást kiegészítő gomolylyá
gubanczolódik, mely lassanként kezdi magát újra elemeire bontani; a
porfelleg le- és elszáll, a lábak elszaladnak, velök együtt a
gyermekek és férfiak és a térségen nem marad egyéb, mint a bömbölés
és egy elefántnyi termetű bika, a pusztákról kivert legszilajabb
csordavezető, mely emberi hangot még nem hallott soha. Megáll a
téren; első lábait szétfeszíti, s felemelve koronás homlokát,
vérben forgó szemeivel körülbámulja az ujjongató sokaságot;
farkával korbácsolja két oldalát; olykor rekedt, kurta bőgése
hallik.</p>
<p>– A kutyákat! A kutyákat! rivallja türelmetlenül a nép; s rögtön
tompa ugatás kezd hallatszani, s kilencz roppant szelindek, egyik
nagyobb, mint a másik, termett a téren, míg a megtámadott vad,
földnek szegezve hegyes szarvait, az első reá rohanót, egy hosszú
fekete-vörös ebet, úgy hajította a levegőbe, miszerint kicsinyben
mult, hogy odafenn nem maradt. Erre a többi ebek, általános
csaholás közt fogták körül. Mindenik szakasztott a füleiből egy
darabot emlékül, s kapott tőle egy rugást és öklelést szinte
emlékül. Mérgesen vonszolja az üldözött vad veszedelmes
fülönfüggőit a fövenyen alá s fel, s bőszülten s ereje érzetében
némán küzd az uszított csoporttal; a homok véres és dúlt, a merre
jár. A nép tapsol, – a lovagok ostorai pattognak, – a hentesek
ebeiket úszítják, – a nép örömében nem találja helyét.</p>
<p>Valahára azonban a csordafő sokallni kezdi a tréfát, szétcsap
amúgy alföldiesen mulattatói közt; ezek jobbra, balra hullanak
előtte, s egyenesen a nézőkkel tömött mázsaháznak rohan. Bömbölve
gázolt embereken, kutyákon keresztül, olykor ugrásokat téve, minők
egy balletttánczosnak <span class="pagenum"><a name="Page_8" id=
"Page_8">-8-</a></span> is becsületére válnának; a népség
sikoltott, kaczagott, ordítozott, – a bika bőgött, – a kutyák
ugattak, – pokoli lárma lőn… Ezt nagyszerű, általános kaczagás
váltotta fel, minőt csak más baján támaszthat az ember. A bika, egy
előtte rohanó hős bundagallérjába akasztván villája hegyét, azt a
levegőbe felemelte, s ott kirázta hüvelyéből irgalmatlanul, mint
szárából a tölteléket, – azután átszökve a kipottyanton, a bundával
mint lobogóval szarván, szélsebességgel nyargalta körül a
mázsaházat; – a népség, mely szinte a ház körül futosott, nem
egyszer, midőn azt hivé, hogy előle fut, szemközt találkozott vele;
– s mindez igen mulatságos látvány volt, főleg azokra nézve, kik
azt messziről nézték.</p>
<p>– Ajjajjajjaj! ordítá a nyakatlan Telezsák az ablakvason, midőn
hirtelen a szarvas állatnak despotai jókedvében eszébe jutott az
ablak alatt megállani, s az ott függőknek szarvaival elérhető
részeiket gyöngéden megvakargatni. Jaj, jaj! segítsenek! kiálta a
bátorszívű legény, midőn a hegyes szarvak magyar nadrágját kezdték
fejtegetni, s ordított, a mint csak harminczkét fogai közül kifért
az ordítás; – midőn azonban szomorúan tapasztalná, hogy szava
kiáltó szó a pusztában: egy kétségbeesett szándékra vetemedett, s
eleresztve az ablakvasat, idomtalan szökéssel, magát a szarvasmarha
nyakába vetette, annak két szarvát körme közé fogta, lábait
összekulcsolta szügye alatt, s ott ült vitézül, mintha csak oda
szabták volna. A csordavezető eleinte nem tudta, miként válaszoljon
a szokatlan udvariasságra, szökdelt, rugdalózott, szarvait rázta,
fejét hol hátra, hol előre csapta; – de lovagja, mint a majom,
szorosan belecsimpajkózott, az összegyűlt sokaság nagy
szívörömére.</p>
<p>Azonban nem oly könnyű az ökrök apján kifogni, mint azt az ember
gondolná; midőn észre vevé, hogy erővel nem boldogul, fortélyhoz
folyamodott, s a mázsaház alacsony ajtaján berohanva, ülnöke
betörött orral marada le a nyeregből. <span class=
"pagenum"><a name="Page_9" id="Page_9">-9-</a></span></p>
<p>Lőn azonban a mázsaházban összegyűltekre nézve «ne mulass». A
bika a pitvarból a terembe ütötte be fejét, s csak szarvai
terjedelmének köszönhetni, hogy az ajtón be nem lépett. Ki volt
most szerencsésebb, mint ki az ágy alá menekülhetett? A csordafő az
ajtón át irtózatos dolgokat beszélt a benszorult szepegők füleibe,
kik annyira tele voltak negativ bátorsággal, hogy félelmei közt
bizonyos asszonyság egy fiatal úr karjaiba omlott, kit ijedtében
nem tudott saját, jelen nem lévő férjétől megkülönböztetni; egy úr
pedig rettegései közben egy másik úr zsebébe talált nyúlni s belőle
egy degez tárczát talált kivenni s magánál felejteni, melylyel
azonban híresen megjárta, mert a tárcza tele volt szerelmes
levelekkel, miket a megkárosult úrhoz saját szeretett neje
irdogált; – egy országos hírű, nyugalmazott, vitéz kapitány úr
pedig, e kínos lelki állapotjában, egyszer mindenkorra fogadást
tőn, hogy soha többé hadi kalandjairól beszélni nem fog. – –
Denique, nem volt az egész gyülekezetben egy garas ára
bátorság.</p>
<p>Szerencsére kívülről néhány henteskamasz belecsimpajkozva a
hivatlan vendég frakkja végébe, őt annál fogva szerényen
kiszólították, s ekként nagy veszélytől menték meg, ha nem is a
hazát, de legalább a mázsaházat. A bika látá elközelegni végső
pusztulását, azaz tulajdonkép már semmit sem látott; a vett sebek,
az üldözők ordításai, a megérzett vér szaga megvakították; iszonyú
haraggal fordult vissza, s a lovagok egyikét paripástul együtt
halomra döntve, bőszülten iramodott a nézőkkel tele temető
árkainak; irtózat és rémülés futottak előtte; kik kívül voltak az
árkon, azok befelé rohantak, a belőllevők kifelé, s valamennyien
bele az árok iszapjába. A szilaj állat egy vakmerő ugrást tőn az
árkon keresztül, de ereje cserben hagyta és – visszaesett; de az
árok tömve volt menekvőkkel, kiknek halmazán lihegve gázolt át az
üldözött, s egy helyen rést találva, felszökött a temetőbe, mely
ekkor már puszta volt és elhagyatott, mint egy – temető.
<span class="pagenum"><a name="Page_10" id=
"Page_10">-10-</a></span></p>
<p>Csak a kőemelvényen álló két hölgy s védőjök, a vasgyúró
athleta, nem futottak el. Az elsőbbeket a zsibbasztó félelem, az
utóbbit a félelem nem ismerése tartóztatá vissza. A két hölgy
egymást átkarolva tartá; az anya merev, lebűvölt pillanatokat vete
az irtózatos állatra, leánya ölében feküdt behunyt szemekkel, míg
az athleta ingujját tűrte fel, öklöket és karokat tüntetve elő,
melyekről Sámson juta az embernek eszébe. Roppant, hat lábnyi magas
férfi volt, őszbe csavarodó fürtökkel és széles vállakkal,
kerekded, mindig fiatal arczulattal, melynek bátor, jószívű
kifejezése oly buzdító tekintetet mutatott, s e hatást csak emelte
az arczon végig vonuló szénfekete bajusz.</p>
<p>A bika körülnyargalta a temetőt, s miután tapasztalta, hogy
sehol nincsen kimenekülésre út, kétszerezett dühvel fordult a
benmaradtak ellen; ezek voltak: a két hölgy és a vasgyúró.</p>
<p>Idomtalan bakugrások közt szökdelte át a vad a sírokat, s véres
fejét hányva-vetve, előttök termett; megállt, szilaj tekintettel
néze a remegő hölgyekre, fejét rázta s rekedten dörmögött.</p>
<p>– Ide fordulj! kiálta rá a férfi s kirántva egy félig kidűlt
fiatal akáczfát tövestől, azzal hátba hajította. A bika erre három
lépést hátrált, azután szarvait földnek szegezve, iszonyú bőgéssel
rohant előre. A két hölgy nem merte szemeit fölnyitni, s némán
tapadt a szentháromság lábaihoz, – de a férfi megkapta egy kézzel a
vad szarvát, másikkal pedig jószívűen homlokon csapta azt; olyan
volt e csapás, mint egy taglónak a csapása. – Itt állj meg, ordítá
az állatra, s megfogta két kezével a szarvait;… a bika érezte, hogy
emberére akadt, utolsó, de minden erejét összeszedé, hogy azt
legázolhassa; azonban a férfi izmos öklével lenyomta egyik szarvát,
másikát felemelte, jobb lábát, mint oszlopot a bika szügyének
vetette, – ekkor nyakának egy rögtöni csavarintást adott, s
mindketten a földre zuhantak.</p>
<p>Percz mulva felkelt a férfi, erősen sántítva; diadalülte
<span class="pagenum"><a name="Page_11" id=
"Page_11">-11-</a></span> arczczal mutatott a leküzdött ellenre, s
mosolyogva mondá: Ezt is megtanítottam becsületre. A bátor athleta
lába ki volt ficzamodva.</p>
<p>A bika nem kelt föl, mosolygó arczot sem mutatott, hanem
lábaival szétrúgott, orrán, száján folyt a vér és szemei
elfordultak. A dühös bikának nyaka volt kitekerve.</p>
<p>Szörnyű zajgás kelt erre a nép között; kik ezelőtt perczczel
páni félelem közt futottak, most vakmerő kiáltozások közt térének
vissza, s neki türkőzve, hallatlan bátorsággal fogák a holt állatot
körül, mely őket és hősi bátorságukat kinyuló nyelvével látszott
gúnyolni. – «Hol van csak? Merre van az a bika? Majd megmutatjuk mi
neki! Hiszen majd szemébe nézünk!» Ilyen s még ilyenebb
hetvenkedések hangzának minden oldalról; – csak egy perczen mult,
hogy a nép hirtelen kelt bátorsága az eget nem verte… Azon percz
bekövetkezett…</p>
<p>Tetőpontján e minden keresztény ember fogalmait meghaladó
ordításnak, a legszilajabb népkedv kitörésein keresztül, a
petrinusok egyházának félrevert harangjai kezdének beszélni, tompa,
meg-meg álló kondulásokban, hirdetve vészt… vészt!… vészt! A
futtában lévő jókedv megállott, a nagyszerű zsibaj elnémult; –
mintha egy népet ütött volna meg egyszerre a szél, oly csend lőn,
csak a harangok érczszava hirdetett borzalmas dolgokat. Minden arcz
a város felé fordult, hol iszonyú pompában égett kék lánggal egy
magas épület; – sötétkék lángfolyam látszott rajta lobogni, vöröslő
füstöt hajtva fel a magasba; olykor élénk lángnyelvek lobbantak ki
belőle, s egy ablakából hosszú rézsutos lángsugár lövelt ki,
mindinkább hosszabbodva és közeledve egy átelleni szénaraktár
épületéhez.</p>
<p>– A szeszgyár! ordítá egy hang; sikoltás hallatszott rá, s a két
úri hölgy körül hullámzani kezdett a nép.</p>
<p>Következő pillanatban újra fölkelt a zaj; zavargó, chaosszerű
lárma lőn; de nem hallattak hangjai a jókedvnek; rémülés,
kétségbeesés hangjai voltak ezek, egy összes, fájdalmas jajkiáltás:
– Nőm!… házam!… gyermekeim!… <span class="pagenum"><a name=
"Page_12" id="Page_12">-12-</a></span> templomaink!… Isten segíts!…
– hallatszának ki az általános zajból. A nagy tömeg, mint gátat
szakasztott folyam, a város felé rohant; rémült nők futottak,
rekedten kiáltozva, gyermekek tapostattak el, kutyák vonítottak
mindenfelől, borzasztóan.</p>
<hr class="tb" />
<p>Ugyanekkor a város túlsó oldalán, néptelen, szűk utczában,
vágtatva nyargalt egy lovag; paripájáról szakadt a tajték s
porfelleg támadt nyomain. Vad pillantásokat vet olykor háta mögé s
a feje fölött pirulni kezdő égre és lovát vérig sarkantyúzza.
Himlőhelyes arcza sáppadt; ajkai reszketnek.</p>
<p>– Megállj! ordítja hirtelen egy hang, s egy keresztutczából
előrohanó ifju erős kézzel ragadja meg a rohanó lova fékét. A
száguldó mén lerántja őt lábáról s sebes futtában maga után
vonszolja a porban. A lovag ijedten nyúl keblébe, s egy éles kést
von elő; a mén megáll, némán, dühösen, kétségbeesetten néznek
egymás szemébe; az ifju arcza halvány, nagy olajszín szemei vannak,
s holló fekete haja és magas homloka.</p>
<p>– Légy átkozott! kiált az ifju, s öklével mellbe sújtja a
lovagot; az megszédül nyergében a csapástól, gyilkát baljába
cseréli, s azzal egy elszánt döfést irányoz ellenére, – azután
szédülten borul lova nyakára s elrohan.</p>
<p>Az ifju fulladozva tántorog a falig, kezét mellére nyomva, s ott
eszméletlenül rogy le. Körülötte piroslik a fövény.</p>
<p>De piroslik az ég is.</p>
<p>Iszonyú szél támad.</p>
<p>– Ég, ég a város! ordítják minden felől.</p>
<p>A harangok zúgnak. A vihar egy lángóriás, mely végig röpül vörös
szárnyaival a háztetőkön, a templomok és tornyok felett, fel a
felhőkig; nincs a ki segíteni tudjon többé; nincs gondolat, nincs
remény, nincsen akarat; – uratlanul emészti martalékjait a bőszült
elem. Egész utczák, mint egyetlen, roppant máglya, lobognak az
égre; <span class="pagenum"><a name="Page_13" id=
"Page_13">-13-</a></span> az éjnél feketébb füstmenyezetben ökölnyi
szikrák, mint helyeikről leégetett csillagok, kóvályognak,
körülcsóválva a forgószél hatalmától. Az egész égboltozat izzadni
látszik. A világegyetem, mint egy nagy érczkohó, lángol; benne,
mint olvadt érczláva, sötétvörös felhők tömegei hömpölygenek. –
Rémülés hangja üvölt a pokoli napfényben világló utczákon
keresztül, melyeken sötét füstárnyakban az irtózat és nyomor fekete
alakjai vonulnak át; olykor egy zuhanás hallatszik ki a köz
hangviharból, kisérve szívszaggató jajok ezreitől: toronytetők
zuhannak a földre, közben sűrű vészlövések és a félrevert harangok
szomorú kongásai…</p>
<p>A nép eszméletlenül, rémülten, vakon sír, fut, imádkozik, vagy
némán, őrülten bámul a tűzbe. Nő és férj, apa és fiak nem ismerik
egymást. Látni lehet anyákat, kik kosárkával karjaikon futkossák be
az utczákat, nem jut eszökbe, hogy gyermekeik is vannak; a rémület
elvette eszméletöket. Látni lehet tisztes férfiakat, kik egy avult
könyvet hónuk alá csapva, azzal, mint ereklyével jönnek, mennek a
tűz között, mely vagyonaik legbecsesbjeit óvhatlanul fölemészti.
Több helyeken férfiak állnak az égő gerendázaton, őrülten csapkodva
fejszékkel a sziporkázó tűz közé, s rekedten kiáltozva víz után;
míg az utczákon tűzfecskendők nyargalnak föl s alá, a nélkül, hogy
valakinek hasznot tennének.</p>
<p>A harangok lassanként elnémultak, a mint a templomok egyenkint
égni kezdtek; csak a nagy torony, a vásártér közepén, kongatta még
érczszavait, míg a közelgő lángok oldalait feketíték. – A toronyőr,
egy vén, mogorva Quasimodo, egyedül volt a toronyban, s még akkor
is, mikor annak lépcsői alulról már meggyulladtak, mikor a
toronyablakon a füst kezde kitódulni, éles lángalakoktól
átkigyózva, – még akkor is lehete hallani az egyenként félrevert
kongásokat, s lehete látni a toronyerkélyen, a szédítő magasban a
toronyőr alakját phantasticus füstgomoly közt megjelenni, a mint
kürtjét szokás szerint kétszer <span class="pagenum"><a name=
"Page_14" id="Page_14">-14-</a></span> megfúvá s rendületlenül,
hideg vérrel néze le a szüntelen emelkedő lángoszlopokra.</p>
<p>Néhány percz mulva elnémult az utolsó harangszó is; a láng
összecsapott a torony fölött, az ércztető olvadtan zuhant le a
templom romjaira; a torony lobogva gyulladt ki, a nép sírt, a vihar
kaczagott; s mint az évkönyvben irva van: felégett a piaczon a
szalmaszál.</p>
<p>Így végződött az élvezetes örömünnep K...... városában, 182*
évnek azon napján, melyen a harangok Rómába szoktak
zarándokolni.</p>
<hr class="tb" />
<p>De távol, az örkényi erdőknél, vendégtelen homokbuczkák
sűrűjében száguldó lovag rohan, s futtában rémpillantásokat vet a
két mérföldnyi távolban égő városra, melynek ijesztő fénye a fekete
éjen át reszkető arczára világít. És rohan;… lova gyors, de egy
tűz-vörös felhő feje fölött mindenütt kiséri, – s kiséri rettegő
szívében egy halovány arcz, melynek fenyegető vonásai
kitörülhetlenek.</p>
<p>Ez ember: Dömsödi Góliáth János.</p>
<h2>A JÓ SZOMSZÉDOK.</h2>
<div class="clearfix">
<div class="poem figright">
<div class="stanza"><span class="i0">Szegény árvát senki sem
szán,<br /></span> <span class="i0">Hacsak szeretője
talán.<br /></span></div>
<p class="i7"><i>Népdal.</i></p>
</div>
</div>
<p>Sz. városában épen a falu<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>
közepén egymás mellett két avult ház van. Alakjaik hasonlíthattak
egymáshoz hajdan, mikor még jámbor ősapáink, a magyar barátság
kedveért, egymás ízlését örömest átvették; az iszonyú, aránytalan
contignatiós tetők, az ősdivatú, vaskosaras ablakok, a törpe
rácsozat a ház elején, mintha csak egy huzomban álmodta
<span class="pagenum"><a name="Page_15" id=
"Page_15">-15-</a></span> volna terveiket a k...i pallér, e hóhéra
minden jobb ízlésnek; de a későbbi idők és utódok szeszélye nagyot
változtatott alakjaikon; egyiknek oldalához jobbra-balra ólak,
aklok, kocsiszínek vannak toldva, példás rendetlenségben és
válogatott rondasággal; míg a másiknak, egyetlen ablakon és ajtón
kívül, minden nyilásait betégláztatta valami sötét embergyűlölő.
Egyiknek tetején tarkáll az évenkénti foldozás; másiknak
kilátszanak szúrágta szarufái. – Egyiknek sarkaiból kifordult
kapuját minden este négy béreslegény birja nagy fejtöréssel
betenni; másiknak kapuja nem volt nyitva, mióta a mostani
tulajdonos testvérjét belőle eltemették. – Egyiknek udvarán térdig
érő sárban czammognak a földesuraság melancholikus tinai, míg a
másik udvarán csalán és ganéjbokrok között jár sántítva egy
szélütött kuvasz.</p>
<p>Egyik ház lakója Gyékény Márton, a kegyes férfiu; – a másiké
Bálnai Körmös Gáspár, a fukar; már huszadik éve, hogy egy szót sem
szóltak egymáshoz, noha húsz év előtt nem volt oly ünnep- és
vasárnap, melyen egymást meg ne döngették volna. – Teljes életökben
igen jó szomszédok voltak; ifjabb korukban egymásra puskával
lövöldöztek, hajlott korukban pörökkel mulattatták egymást, s nem
volt oly csekélység, melyet figyelem nélkül hagytak volna, ha abból
a szomszédra nézve valami boszúság keletkezhete. Márton galambokat
tartott, – Gáspár gólyát, mely a galambfiakat elhordta; – Márton
ekkor macskát szerzett, mely a gólya-örököseket emelgette el, –
Gáspár ismét vidravasat, mely a macskákat fogta rakásra. – Márton
ablakot vágott a Gáspár udvarára, – Gáspár ólat rakott az ablak
elébe. – Gáspár nagy kedvelője volt a nyugalomnak, – ezt jól tudta
Márton, s a jó szomszéd kedveért mindennemű fülbeli élvezeteket
előszedett s megszerzett, melyekkel annak unalmas óráit rövidítse;
vagy fürészt ráspoltatott ablaka mellett, vagy szelelő-rostával
kelepeltetett, vagy ha már igen nagyot akart, feleségének adott
okot a pörölésre, a ki túltett magán a szelelő-rosta kelepelésén
<span class="pagenum"><a name="Page_16" id=
"Page_16">-16-</a></span> is. – Márton nagy ellensége volt minden
erősebb illatoknak, minők a kátrány-, tőzeg- és paprika-füst; azért
is Gáspár jó eleve gondoskodott, hogy kivált esős időben, mikor a
szél leveri a füstöt, Márton házkörnyékét, kéménye segítségével,
ilyetén parfumökkel rendesen elláthassa; – s ha olykor a Márton
baromfiai átlátogattak Gáspár paréjos kertjébe, onnét rendesen
agyonütve repültek vissza, s ha ilyenkor Márton egyébbel nem tudta
boszúját tölteni, Gáspár szélütött kutyáját bosszantotta a kapu
alatt.</p>
<p>Ők tehát húsz év óta példányképei a legszebb szomszédi
egyetértésnek.</p>
<p>Neveik, mint Orestes- és Pyladesé, együtt szoktak említtetni s
példabeszéddé váltak.</p>
<p>Még tán a sírban is bosszantanák egymást, ha szomszédok
lennének.</p>
<p class="center">* * *</p>
<p>De kisértsük meg őket közelebbről megismerni.</p>
<p>Keressük fel legelőbb is, a kit legközelebb érünk – Gyékény
Mártont; ott fogjuk őt találni az ajtó mögött ülve és imádkozva. –
Gyékény Márton igen kegyes ember. Gyékény Márton sokat imádkozik.
Igaz ugyan, hogy azt mindig megcsalta, a kinek valami köze volt
vele; no de hiszen ő azért imádkozik és igen kegyes ember.</p>
<p>Igaz ugyan, hogy cselédei bérét el szokta húzni, elve: későn
szántani, korán kaszálni,<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a> de
hisz azért ő eleget imádkozik és igen kegyes ember; – koldusnak
soha fillért sem ad, családja iránt kegyetlen, más kárában
gyönyörét leli; hanem hiszen eleget imádkozik és igen kegyes ember;
ő egy átváltozott szentek hegedűje, egy megtestesült olvasó, egy
eleven mennyei lajtorja, kinek kegyességi híre ismeretesebb a réz
kétgarasosnál, s kitől, ez oknál fogva, őrizkedni minden józan
ember kézzel-lábbal iparkodik. <span class="pagenum"><a name=
"Page_17" id="Page_17">-17-</a></span></p>
<p>Itt ül ő egy szegletben; előtte kitárt könyv, körülötte
mélységes hallgatás. – Szobája, szokás szerint, négyszegletű;
alakját azonban alighanem azon időkben nyerheté, mikor még
proportio és symmetria nem voltak feltalálva a világ csúfjára;
ajtaja szentkönyvi aranymondatokkal van tele krétázva; falain
pókhálók és martyrok képei függenek.</p>
<p>Egyik szegletben egy ősdivatú kakukkos fali óra, szentelt
fűzbarkákkal koszorúzva; másikban egy háromszögletű almáriom,
tetején két öblös eczetesüveggel; harmadikban egy keresztvégű
zarándokpálcza; a negyedikben ül maga Márton úr, előtte könyv
fekszik, melyből nem olvas. – Beesett szemeivel merőn néz egy, a
falon függő kis képre. A kép nem valami különös. Egy fiatal férfi
mellképe huszárruhában, mellén érdemkereszt, arczvonásai nemesek,
büszkék; – a kép fekete rámába van foglalva, s már igen sokat
vesztett színeiből; csak két fekete szem látszik még változatlanul,
élethíven, s mindenüvé kiséri a vele szemközt nézőt. – E képet nézi
leránczolt szemöldei alul a kegyes férfiu, nézi feszülten és dühvel
és a gyűlölet legiszonyúbb kifejezésével arczán.</p>
<p>Korán reggel van, a nap besüt az ablakon; künn a tornáczban
rettenetes hadi lárma támad, alig kisebb annál, mely a franczia
futást megelőzhette: kereplő hang, fazéktörés, poflevek csattanása,
sikoltások és a trombitatussal vetekedő hölgyeloquentia
legnagyobbszerű kitörései, mintha egy egész nő-insurrectio, vagy
hetivásár pörölne, alkudnék és óbégatna egyszerre és egyetemesen,
ludak és kácsák falkáinak karéneke mellett. Pedig az egész csatazaj
semmit sem jelent egyebet, mint azt, hogy Jutka asszony, Márton úr
kardos oldalcsontja, felébredett és vele együtt felébredt a lárma,
a feleselés, csörpör és a zajnak mindazon synonymái, melyek elől az
ember be szokta dugni a fülét, s melyeknek létrehozására, hogy
Mártonné asszonynak nem csekély tehetségei vannak, arra bizonyság a
félváros és a falakról ijedtében leömlött vakolat és a cselédnép
<span class="pagenum"><a name="Page_18" id=
"Page_18">-18-</a></span> hátán a kék foltok és azoknak megtépázott
kontyaik és üstökeik.</p>
<p>Korán reggel van; a pitvarajtón egy nehéz test zuhan be,
káromkodva, mint a jégeső; azután feltápászkodik, kis idő mulva, a
Márton úr szobája melletti oldalszobában harsány torokkal énekli
valami gulyaszalasztó hang: – házam alatt fecskefészek, nem is
eskütt ha nem r.....; – a cadentia, az éneklővel együtt, az ágy alá
gurul, s a bivalyszuszogáshoz sokban hasonló hangok jelentik, hogy
Töltsér Jónás, Márton úr mostoha fia, ki családját Jutka asszonynál
fogva illeti, megérkezvén jókorán reggel onnét, hova tegnap este
ment, Morpheus karjai közt pihen az ágy alatt.</p>
<p>Márton úr mindezekre nem ügyel; némán, keserűen nézi a fekete
rámás képet, sötétzöld szemei fénytelenül függenek rajta, s olykor
nagyokat nyög és fogait csikorgatja. Míg a kép délczegen néz
szemközt vele: sötétfekete szemei meg nem hunyorodnak kigyói
tekintete előtt.</p>
<p>A kegyes férfiu némán átkozódik, ökleivel deres haját tépi s
hangtalanul mozgó ajkai az arczképhez látszanak beszélni átkos
szemrehányásokat, – és az arczkép nyájasan mosolyog szemközt vele s
nem változtatja színét átkaitól.</p>
<p>– Légy kárhozott, suttogja, felszökve székéről, a kegyes ember;
légy átkozott a földben, melyben alszol, légy kárhozott, ha még
valahol élsz a földön kívül; mindezt indulatosan és hang nélkül,
magában, de nem gondolatjaiban, suttogva, de a boszú kitöréseivel.
Minden tagja reszket.</p>
<p>Az asztalon, a zsoltárkönyv mellett, hegyes ár vagy gyilok
fekszik, melyet Márton kezébe szorítva, vele az arczképhez lappang;
a hegyes szúróeszközt őrült dühélvezettel fúrja annak mellébe, hol
több ilyen szúrásnak nyomai látszanak, s várja, hogy majd tán a kép
szeméből könyeket, sebéből vért fog látni; várja ingerülten, hogy
annak vonásai érzeni fogják azon kínt, azon döfést, melyet egy el
nem érhető ellenség szívének szánt, és eltorzulandnak; várja,
<span class="pagenum"><a name="Page_19" id=
"Page_19">-19-</a></span> hogy az vonaglani fog kezei alatt,
vonaglani úgy, miként ő azt legédesebb álmaiból szokta látni, és
esdeni irgalomért – az ő irgalmáért.</p>
<p>– Oh! kín! örökkétartó kín reád! ordítja ez ember lázas
ingerültségében, a mint a kép, nagyon természetesen, mozdulatlan
marad; fogait és szemeit összeszorítja, vére arczába fut,
homlokerei megdagadnak, s vakon csap szúróeszközével a képhez,
vakon és indulatosan. A tőr keresztül járja a képet, s midőn a
kegyes férfiu reá tekint, a kép arcza el van kékülve, hajai
szétmeredtek, szemei elfordultak, ajkai sóhajtani látszanak…</p>
<p>Ijedten szökik hátra, mintha kisértetet idézett volna maga
eleibe; azt hiszi, hogy álmodik.</p>
<p>Pedig nem álmodott; a mint szembehunyva hozzászúrt a gyűlöletes
arczképhez, eltévesztette az irányt s a mellé függesztett martyr
kínszenvedések közé rajzolt mellképét találta spékelőtűjével
keresztül dárdázni; ez azután természetes, hogy nem fogadta a
döfést oly mosolyogva, mint a huszártiszt képe.</p>
<p>A kegyes ember arczáról csorgott a hideg veríték, midőn
tévedéséből lassanként eszére tért. A lélekzet maradozni kezdett
tüdejében s fülei zúgtak. – Ekkor úgy tetszék neki, mintha valami
nesz volna a szobában. – Körül tekint s az ajtónál egy fehér alakot
pillant meg, egy fiatal leánykát, egy gyönyörű vidám gyermeket, ki
úgy jelent meg ott, a sötét háttérben, karcsú sylph-termetével és
sötéten ragyogó szemeivel, mint egy kedves álomlátás, melyet
hajnali szenderében szokott látni az ember, – s mely, mihelyt
megszólíttatik, vagy szemeit fölnyitja az álmodó, azonnal eltünik,
mely tündéri műtételre, mint a következés bizonyítandja, nem kis
szüksége lett volna magának a mosolygó gyermeknek is, ki senki más
nem volt, mint a kegyes férfiu leánya – Lilla.</p>
<p>– Mit? – mit? – mit keressz te e szobában? rivalla rá Márton, s
úgy néze a gyermekre, mintha tekintetével akarná őt megölni; ekkor
vette észre életében először, <span class="pagenum"><a name=
"Page_20" id="Page_20">-20-</a></span> mennyire hasonlítanak leánya
szemei ama képéihez a fekete rámában.</p>
<p>A kis leány mód nélkül megijedt s nem tudott mit felelni.</p>
<p>– Hogy mersz te leskelődni az én szobámban, he? rikolta az apa,
dühösen toporzékolva; te, te átkozott fattyúlélek! majd megtanítlak
én téged hallgatózni; majd megtanítlak én kémlelődni utánam, várj;
– s ezzel szétnézett a szobában, megpillantá a zarándokbotot a
szegletben, azt előragadta, s mint martalékához a tigris
boszújában, lihegve közeledett a reszkető gyermekhez.</p>
<p>A gyermek némán, rémülten esett térdre előtte s kis kezeit
összetette, s pihegve emelé fel ártatlan tekintetét hozzá.</p>
<p>– Hát ki mondta neked, hogy én utánam jőjj? mi? szólt tompa,
vallató hangon az apa, mi alatt felemelt botjával s forgó szemeivel
fenyegetőzve, közeledék a gyermekhez.</p>
<p>– Apám, édes apám! rebegé az, s Márton ölelésére nyújtá gyöngéd,
gömbölyű kezeit.</p>
<p>– Hozzám ne nyúlj, ordítá a kegyes ember.</p>
<p>A gyermek elkezdett zokogni. – Hiszen – h – ma – h –, édes,
kedves apám, – h – hiszen ma – h – neve napja van – h – én Istenem,
csak meg akartam ölelni kedves apámat, de nem megharagítani; csak
üdvözleni akartam; bizony semmit sem egyebet. Kedves apám, ne
verjen meg; – s ezt oly esdve mondá, oly érzékenyen, hogy akárkinek
másnak megindult volna rajta szíve, csak a kegyes férfiué nem.</p>
<p>– Ugy-e? rikácsolá; hát ma nevem napja van? Jó, hogy eszembe
juttattad; neked pedig születésed napja van, nemde? no, hogy máskor
emlékezetes nap legyen rád nézve ez a mai nap, hát gyere; s azzal
előfogta a rimánkodó gyermeket a farizeus, s hosszan lelógó
hajtekercseit kezére csavarva, a görcsös zarándokbottal
embertelenül megveré, minden ütéshez valamely kitünő ajándék nevét
említve: – nesze névnapi ajándék, nesze köszöntő, nesze
<span class="pagenum"><a name="Page_21" id=
"Page_21">-21-</a></span> mézeskalács, nesze bábruha! – és még
tudja az Isten mit nem, míg csak a verésbe bele nem fáradt s
boszúját kellő fokig meg nem hűtötte; – akkor aztán kirúgta
szobájából az elkínzott gyermeket, s aranymondatokkal tele
krétázott ajtaját becsapva utána, oly körmönfont interjectiókat
szalaszta ki száján vagy hatot, minőket aligha tanult a
bibliából.</p>
<p>A szegény kis leány pedig nem sírt, nem panaszkodott senkinek,
hanem letörlötte könyeit, hajfürteit újra befonta s eltitkolta a
felhólyagzott ütések nyomait, melyek gyöngéd tagjain égő
szalagokként vonultak végig. Szegény gyermek! tizennégy év alatt
megszokta a szülei szeretet ilyszerű kiömléseit, a nélkül, hogy
tudná: miért fizeti az neki ily kegyetlen gyűlölettel vissza
legérzékenyebb szeretetét? Annál inkább tudta azt a kegyes férfiu.
Kifújta magát. Boszúját kedvére kiszellőzteté, s elégülten, mint ki
tele van a legistennektetszőbb dolgok véghezvitelével, zsoltárját
hóna alá kapja, kalapját felhelyezi fejére, kegyes és jámbor
indulatokkal bővölködő arczulattal a – templomba indul.</p>
<p>Tehát kalapját föltette és ment. Ment a – templomba. Sok ember
találkozott vele szemközt; ez egyébkor is megtörtént, midőn Márton
úr rorátéra ballagott, s ilyenkor mély tisztelettel szokott
mindenki kitérni előle s áhitatos «dicsértessék» fogadta minden
oldalról; hanem az még soha sem történt vele, a mi most, hogy t. i.
a vele szemközt találkozók, noha ő nem késett buzgóan savanyú
képpel pislantani szemeik közé, minden tisztelgés félretételével,
mosolyogva nézték fejbe; az öregek fejöket csóválták, az ifjak
egyenesen a szeme közé nevettek, háta mögött pedig az állították,
hogy Márton úrnak elment a sütni valója. – A szolgálók megálltak
nézésére, a gyermekek pedig csoportosan kísérték s «ujujút»
kiáltoztak utána.</p>
<p>Márton úr majdhogy ki nem jött a phlegmájából; nem csinál eléggé
hosszú képet – így gondolá magában s még egy araszszal megnyújtá
phisionomiáját; – akkor még erősebben kaczagtak rajta. – Egy anyós
találkozott vele, <span class="pagenum"><a name="Page_22" id=
"Page_22">-22-</a></span> ki kezeit összecsapván, csakugyan meg is
szólítá; de azzal sem sokra ment, mert az, csupa kaczagás miatt,
nem tudta magát kifejezni; s ekkép tökéletesen megbotránkozva
érkezett a templomba, holott kalapját egy padra vágta, magát pedig
a legeslegsötétebb szögletbe húzván, ott dörmögte végig imádságait
a megváltó lábai előtt, kinek szavai mondták vala: A ki azt mondja,
hogy szereti az Istent és gyűlöli felebarátját: hazudik az.</p>
<p>Az orgonasípok andalító hangjai elnémultak, az «ite missa est»
elhangzott, Márton úr felkelt s indult haza felé; a mint kilép az
utczára s szemeivel buzgóan felpillant az égre, oly áhitatosan
tekintett szerteszélylyel, hogy még a tisztelendő háza előtti
akáczfa is készült magát meghajtani előtte; azonban
szerencsétlenségére nemcsak a két akáczfával kelle találkoznia az
utczán, hanem seregével a férfiaknak, gyermekeknek és asszonyoknak,
kik mindnyájan egykori tisztelői, most szokatlanul vigyorogva
bámultak reá, s Márton urat e kimagyarázhatlan magokviselete által
annyira confusióba hozták, hogy háromszor is elment saját háza
előtt, míg haza talált.</p>
<p>A mint kapuján belép, az ékesen szóló Jutka asszony épen a
baromfiakat eteté, s egyéb czivakodótárs hiányában a kácsákkal
perlekedett. Márton úr, mint rendesen, elment mellette nagy
csendesen, a nélkül, hogy csak annyit is mondana neki:
«befellegzett»; de nem így Jutka asszony. – Ránéz a komoly férfiura
s kiesik kezeiből a szakajtókosár. – Hát te, vén bolond! – ily
üdvözléssel támadja meg a mellette elkullogót, – eszedet ittad-e be
ily korán reggel, a mi kevés volt, hogy vénségedre csinálsz
magadból maskarát, azt akarod, hogy városszerte példabeszéd legyen
belőled, te féleszű Matuzsálem, te ittas Zakariás, te alamuszi
Ezékiel, te Habakuk stb. stb. stb. – Itt következtek aztán mindazon
óvilági férfiak nevei, kikhez Márton úr annyiban igen hasonlított,
hogy hosszú kaputban és sáros csizmákban járt, mint ők s kik iránt
a tenyeres talpas Jutka asszony különös rokonszenvvel látszott
mindannyiszor <span class="pagenum"><a name="Page_23" id=
"Page_23">-23-</a></span> viseltetni, valahányszor szeretett élete
párját dísznevekkel akarta illetni, tehát napjában legalább is –
huszonnégyszer.</p>
<p>Márton úr nem tudva mire vélni e váratlan, noha nem szokatlan
névnapi köszöntőt, miután különös előérzetből vagy három lépést
retirált hitestársa tenyerei elől, körülnézett, úgy gondolkozván,
hogy talán nem is ő az, kit ezen válogatott magasztalások illetnek.
De rajta és a kútágason kívül egy lélek sem volt az udvaron.</p>
<p>– Nézd meg, mi van a kalapod mellett, tülökorrú te! riaszta rá
Jutka asszony.</p>
<p>Márton úr leveszi kalapját s kicsinyben mult, hogy a guta ott
meg nem ütötte; a tisztes kürtős kalap körül egy minden színekből
összeválogatott mezei virágkoszorú volt tűzve, mely mint koszorú,
nagyon szép és kellemes tárgy lehetett, hanem mint egy komolyságban
telhetetlen vén ember fejéke, melyet ő méltóságos minákkal
hordozott végig a falusi város legnépesebb utczáin, a
legkivánatosabb ok volt arra, hogy a jámbor város jókedvű népeinek
szemeiket és szájaikat kaczagásra indítsa.</p>
<p>Egy perczig mozdulatlan állott; szemei, ujjai, nyelve mind
megállottak, megmerevedtek. Azt hinné az ember, hogy sóbálványnyá
változott. Hanem a másik perczben, mintha az electrica masina rázta
volna meg tetőtől talpig, megmozdult s markába szorítván a
kárhozatos corpus delictit, azzal a konyhába beugrott, alig emberi
hangon ordítva: «ki cselekedte ezt?»</p>
<p>A konyhaajtóban nehány malaczfi reggelizett holmi fekete
cseréptálból, belebb egy komondor nyújtózkodott, középen pedig
pozsgás fehérnép mosott egy hosszú teknő körül.</p>
<p>– Ki tette ezt? rikácsolja Márton úr s egy lépéssel a
cseréptálat zúzza agyon, másikkal a komondor farkára lép… Mi nem!
mi nem! sikolták a malaczok szerteszaladva. Semmit sem tudok róla!
ordítja a megbántott komondor, felszökve helyéből s jajgatva
megengesztelhetetlenül, <span class="pagenum"><a name="Page_24" id=
"Page_24">-24-</a></span> míg a megrezzent vászoncselédek nem
tudják egyhirtelen elhatározni magukban, merre szaladjanak.</p>
<p>– Ki cselekedte ezt? kérdi újra, mérgében reszkető hangon Márton
s vérben forgó szemeivel egy valakit keres… Az a valaki –
leánya.</p>
<p>A kis Lilla, a kegyes férfiu leánya, elhalaványul; szótlanul,
reszketve néz az irtózatos szemek közé, miknek befolyása leköti
gondolatjait s feje körül forogni kezd a világ.</p>
<p>– Te, te tetted ezt? – Te? kérdi kalapját elébe tartva a
hollóapa s dühében szerteszét állanak őszülő hajszálai.</p>
<p>A leány zsibbadtan, magán kívül rebegé:</p>
<p>– Én.</p>
<p>És csakugyan úgy volt; a gyermek túlbuzgó szeretetében azon
gondolatra vetemedett, hogy apja iránti gyöngéd figyelmét
nyilvánítandó, valami sajátszerű meglepetést szerzend annak
névünnepére; s e törekvésével megegyezőnek találta, hogy annak
kalapját mezei virágfüzérrel körülfűzze, melyet a lefelé állított
kalapon nem vett észre Márton úr, mely hogy később mily roppant
meglepetést eszközle: megmutatta a következés.</p>
<p>Az apa nem szól erre semmit; – ajkait összeharapja, szemei és
orrczimpái kitágulnak, egy hosszút lélegzik, aztán folyvást
hallgatva, megragadja a leány kezét; – ez elalél, – s így vonszolja
ki magával az udvarra, s a Körmös Gáspár keritéséhez ragasztott
fakamrába bezárja.</p>
<p>– Majd nem bolondulsz azzal a leánynyal! kiált rá Jutka asszony,
egészen nyomorékká vered; semmi dologra sem lesz alkalmatos. De
ezuttal egy oly tekintetet talált rávetni Márton úr, melytől Jutka
asszonyban benmaradt az ige s mely ugyan csaknem hihetetlen dolog,
de miután csakugyan megtörtént, ismét csak annak szolgál
tanúbizonyságául, hogy az emberi tekintet még a legvadabb
vadállatokat is megjuhászítja.</p>
<p>Ezzel visszamegy Márton úr a konyhába; a ruháskosarat a még
szüntelen ott ácsorgó mosóleányok legközelebbikének <span class=
"pagenum"><a name="Page_25" id="Page_25">-25-</a></span> hátához
vágva, e figyelmeztetés által azokat a kilódulásra szorgalmazza s
azután magára zárja az ajtót és szét kezd tekintgetni… Gondolkozik…
Forr benne a méreg… Azon töri fejét: minő kínokat találjon fel e
gyermek számára, boszúja lehűtéséhez elégségeseket? Egy korbácsot
keres elő az ágy alól és egy vas gerebent; majd szőrkötelet vesz,
azután egy serpenyőt megtölt izzó szénnel, abba harapófogót és több
hegyes sodronyt rak s várja, míg a vas tüzesül és fújja a tüzet, a
szikrák szemei közé pattognak.</p>
<hr class="tb" />
<p>Midőn Márton az udvaron végig hurczolta leányát s a fakamrába
bezárta, nem vevé észre, hogy a szomszéd kerítésébe ütött lyukon át
mily figyelemmel kísérték cselekedetét egy hivatlan tanú szemei. A
mint Márton elzárkózott, a hivatlan tanú egy dorongot keresett elő
s azzal a kerítés azon részéből, mely közvetlen az említett kamra
egyik oldalát alkotá, vagy három szál deszkát szép csendesen
kifeszített; az ekként támadt résen belopózott s kis idő múlva
ölében hozá ki a félelemtől elalélt leánykát; azt a kertben
tenyésző sűrű fű közé szép gyöngéden lefekteté, azután kettőt
füttyentett, mely füttyentések egy lompos szelindeket idéztek elő
Gáspár úr háza háta mögül, mogorva mérges tekintettel, szélütött
hátulját meglehetős készséggel czepelte izmos lábai után, s minden
nyavalyássága mellett is késznek nyilatkozott azt, ki helyébe jön,
irgalmatlanul megtépászni. Ezt fülön fogta az említett hivatlan
tanú s első lábainál fogva ama nyiláson, melyen a kis leányt
kihozta, a kegyes férfiu fakamrájába bevezette, a leborított
deszkákat ismét szép szorgalmatosan felszegezvén.</p>
<p>Alig hangzott el utolsó kalapácsütése, midőn új lakásában
morogni kezdett a kuvasz. Márton úr volt az ajtón. Jött szívében
iszonyú boszúval, hóna alatt korbácscsal és két keze megrakva
mindenféle kínzóeszközökkel; midőn a tolózárt félrehúzza, gondolja
magában: jaj most neki! <span class="pagenum"><a name="Page_26" id=
"Page_26">-26-</a></span> s szemei szikrát hánynak; ezzel benyomja
az ajtót s belép a sötétbe. Kezében az izzó serpenyő világít, a
szegletben pedig világít a kuvasz két szeme.</p>
<p>– Gyere elő, te leány, suttogja tompán a kegyes férfiu.</p>
<p>A kuvasz ráismer arra, ki őt a kerítésen át bosszantani szokta,
s minden morgási előzmények nélkül egyenesen neki ugrik, beleharap
kutyamódra lába kásájába, s lerántva lábáról, a gyűlölt bosszantó
mellének és karjainak esik s rázza és czibálja azt minden kegyelem
nélkül.</p>
<p>Márton rémülten védte magát a sötétben az ismeretlen ellenség
ellen, mely legkisebb csahintás nélkül tépte hol lábát, hol az
oldalait, itt is, amott is mérges harapásaival s hurczolta egyik
szegletből a másikba és ismét tépte és harapta. Legalább is azt
hitte az ember, hogy az ördöggel van összeakadva, s rekedten,
értetlen hangokat kiabálva s erejében megbénultan vergődött, mígnem
eszméletét tökéletesen elvesztve terült el a földön, hol csak este
felé akadtak rá, képében és tagjaiban iszonyúan összemarczangolva,
s még miután nagy sokára életre jött is, sok ideig magán kívül volt
és szüntelenül félre beszélt.</p>
<p>A kuvasz pedig, miután Márton úrral ekképen számadásait bevégzé,
a nyitott ajtón kisompolygott s az ismert résen a kerítés alatt
szép nesztelenül áttolta magát.</p>
<h2>CSODÁK.</h2>
<div class="clearfix">
<div class="poem figright">
<div class="stanza"><span class="i0">Arany nem olt szomjat,
éhet;<br /></span> <span class="i0">A gazdag még koldus
lehet;<br /></span> <span class="i0">De kősziklán,
jégtengeren<br /></span> <span class="i0">Eltart engem két
tenyerem.<br /></span></div>
<p class="i7"><i>Népdal.</i></p>
</div>
</div>
<p>Ama hivatlan tanú a kerítés mellett senki sem volt más, mint
Körmös Pista, a fukar Körmös Gáspár unokaöcscse, egy szép, halvány
fiu, nagy olajszín szemekkel, halvány arczczal és hollófekete
hajjal. Atyja István, testvérével <span class="pagenum"><a name=
"Page_27" id="Page_27">-27-</a></span> Gáspárral osztozatlanul halt
meg s halála óta minden vagyonát Gáspár úr használta, s azóta ő
gondoskodott és a jó sors az elhúnyt egyetlen fiáról; nehéz volna
meghatározni, melyikök gondoskodott róla nagyobb buzgósággal, hanem
annyi igaz, hogy a fiu e gondoskodás alatt igen sok szép dologgal
megismerkedett, mely dolgok közé csak a jólét és boldogság nem
számíthatók.</p>
<p>Jelen időnkben épen iskolai szűnnapokra rándult haza Pista úrfi;
s azóta csodák történnek Gáspár úr házánál.</p>
<p>A nyársról lehúzott kappan egyszer csak elkezd kukorikolni s
kukorikol mindaddig, míg a nyakát el nem vágják. – Természetes,
hogy Gáspár úr egy falatot sem vett magához belőle, hanem átengedte
az egészet öcscsének, a furfangos Pistának, ki a Gáspár úr
szavaiként, megenné magát a hétfejű sárkányt, ha megsütnék
számára.</p>
<p>Máskor, midőn csizmáját akarná felhúzni Gáspár úr, a jámbor sarú
eljajdítá magát, mondván: «hohó! ki ne nyomja kend a lelkemet,
bátyám uram!» s a félvilágért fel nem merte azt többé húzni Gáspár
úr, hanem odaadta öcscsének, az agyafúrt Pistának.</p>
<p>Egykor pedig, midőn lovait vizsgálná, melyek a kertentúli
zsellérház aklaiban szoktak állomásolni, kedvencz paripája e
megjegyzést tevé fenhangon: «a kocsis ellopta a zabot». – Gáspár
úrnak kiesett szájából a pipa ijedtében, a kocsisnak a rosta
kezéből – szinte ijedtében, – Gáspár úr azonnal a czigányhoz akarta
küldeni kedvencz ráróját; azonban az istálló négylábú lakosai mind
sorra kezdék e vádat ismételni: «a kocsis szeretőjének adta a
zabot, nem nekünk!» – A kocsis sem vette tréfára a dolgot, hanem
úgy elszaladt, hogy talán kiszaladt volna a világból, ha a
physicában meg nem volna irva, mikép a föld gömbölyű.</p>
<p>Ime ilyetén csodák történnek Körmös Gáspár úr házánál, mióta
felsőbb tudományokat hallgató unokaöcscse, az agyafúrt Körmös Pista
haza került; ezekből a szomszéd asszonyok <span class=
"pagenum"><a name="Page_28" id="Page_28">-28-</a></span> háborút,
éhséget és baromfi-halált jósolnak; Gáspár úr pedig szomorú
lógatásoknak adta fejét.</p>
<p>Történt egyszer és pedig Gyékény Márton nevezetes nevenapjának
délutánján, hogy Gáspár úr vasas ládája szélére ülve, érzékenyen
beszélgetne szeretett pénzeivel, mik vászonzacskókban erősen
bekötve, szép rendben heverésztek egymás megett.</p>
<p>– Szerelmes magzatjaim! így szóla hozzájuk az öreg, szemeit
végig legeltetve rajtok, kiket szívem alatt, úgy mint a
pruszlikzsebben hordoztam, ne kivánjátok ti látni a világot, bizony
az a gonosz világ nem hagyna nyugtot tinéktek, mint ti ő neki;
szentségtelen czélokra fogna használni benneteket; költők és
komédiások s más titeket meg nem becsülő nép kezeibe jutnátok… oh…
oh… szerelmes gyermekeim, mosolygó fényes arczok, mi lesz
belőletek, ha én oda térek, a honnét ti előkerültetek? tudom, hogy
megsiratjátok a titeket oly érzékenyen szerető öreg Gáspárt; –
mintha látnám, mint fog benneteket az a sátán Pista öcsém jobbra
balra elgurigázni. Oh az a Pista! az a Pista!</p>
<p>Ezzel vaspántos ládája legesleg szögletéből egy piszkos lázsiást
kotort elő az érzékeny öreg, könyező szemekkel jobbról, balról
megnézve, megforgatá, tenyerében méregeté, ily szókat intézve
hozzá: – Te – elsőszülötte minden pénzeimnek! harmincz évek óta hű
gondviselőm! ki el nem hagyál engem a legszűkebb nyomorúságnak
idején! nem… te irántad nem volna szép háládatlannak lennem! – s
itt újabb hosszas gondolatokba merült a jó öreg. – Hejh… nekem
annyi atyámfia volt, de annyi, mint most pénzem van, s a szükségnek
idején mind hátat fordítottak azok… meg is fizetett nekik a világ…
De te el fogsz velem jőni oda, hol senkinek sem jut eszébe pénzt
keresni – a sírba; – – a ki meghal, arra azt mondják, hogy
«szegény»; ki keresne téged a szegény Gáspár koporsójában? – – –
Addig is pihenj, kedves elsőszülöttem; pihenj, szólt az öreg s
gyöngéden megcsókolá <span class="pagenum"><a name="Page_29" id=
"Page_29">-29-</a></span> és kebléhez szórítá a tallért s ismét
visszadugá, honnét előhúzta, a szögletbe, a többi degez zacskók
háta mögé, miket egyenkint végig tapogatott, fejét búskomoran
csóválva, s az eszmetársulatnál fogva több ízben ismételve: Oh az a
Pista! – az a Pista!</p>
<p>Pista pedig ott hasalt a kemencze patkáján, képét tenyerébe
temetve, s iszonyúan kacsingatott a ládába.</p>
<p>Ő is szerette a pénzt, de nem a pénz őtet; mert az ő zsebében
ugyan soha meg nem melegedhetett, s mind a mellett is, hogy Pista
kész lett volna bővebb ismeretségeket kötni vele, a pénz és Pista
között még ez ideig nem igen sok surlódás adta elő magát.</p>
<p>Tehát ezuttal mód nélkül epedő pillanatokat vetett Gáspár bátyja
tele erszényeire.</p>
<p>S im egyszer a tele erszények egyike ezen szavakat hallatá nagy
fenhangon: «Gáspár após! nem adna kend ötven forintot a szegény
Pista öcscsének?»</p>
<p>Gáspár úr nagyot csuklott ijedtében, s kapczaszorító
aggodalommal tekinte körül, kérdezvén: «te szóltál Pista?»</p>
<p>Pista egyet mozdult; «nem látja kee, hogy alszom?»</p>
<p>Gáspár újra visszaült ládája szélére, komolyan meggyőződve, hogy
ezuttal boszorkányság van a dologban, midőn újonnan ama
melancholicus hang szólalt meg zacskói legterjedelmesebbikéből:
«adjon már kee a Pistának száz forintot!»</p>
<p>Gáspár bácsit csak egy paraszt hajszál tartotta, hogy
sóbálványnyá nem változott; így azonban számtalan kereszteket
vetett, részint magára, részint erszényeire, mit hogy ezek jó néven
nem vettek, kitünt abból, hogy egyikök ismét elkezdé lassú
kisérteti hangon: «kétszáz forintot a Pistának – de mindjárt!»</p>
<p>– Oda vagyok! kiálta felszökve helyéből Gáspár gazda; oda
vagyok… oda vagyok! te, Pista te,… ne alugyál, te Pista!… hallod-e,
te Pista?… S ezzel ugyancsak horgonyt vetettek Gáspár úr körmei
Pista üstökében; mire ez <span class="pagenum"><a name="Page_30"
id="Page_30">-30-</a></span> háromszoros protestáló «no – no – no»
mellett, felemelé megtámadt fejét.</p>
<p>– Te Pistikám! szólt erre nyájas hangon az öreg, Pista orczáját
végig czirógatva göcsörtös ujjaival, ugy-e, Pistikám, neked nem
kell pénz?</p>
<p>– Nekem-e? kiált Pista, fölmeresztve karika szemeit, dehogy nem
kell, bátyám uram, – kell bizony; – nincs annyi pénz a világon, a
mennyi nekem nem kellene.</p>
<p>– Ugyan ne bolondozz, te Pista… már minek volna az neked? de te…
ugy-e még meg is köszönnéd, ha most adnék neked két forintot?</p>
<p>– Meg biz én, ha kétszáz forintot adna is kee.</p>
<p>– Jaj te semmirekellő, testvérgyilkos! haramia! Hát te is
ellenem esküdtél? Hát koldussá akarsz-e tenni?</p>
<p>– Én-e? ’sz nem szóltam én kendnek egy rossz szót sem! én
aluszom, kend felczibál s azt kérdi: hogy kell-e pénz? De kötni
való volnék én, ha azt mondanám ilyen barátságos ajánlatra, hogy
nem kell.</p>
<p>– Jaj… hiszen nem magam jószántából mondtam én azt, szólt fejét
vakarva az öreg s szörnyű zavarban téblábolt ládája körül, hanem
gyere csak… hallgasd csak… oh… oh… bár csak meg ne szólalna.</p>
<p>– Akkor nem tudom, hogy mit hallgatnék.</p>
<p>De az erszény újra megszólamlott: «Gáspár! még sem adsz
háromszáz forintot a Pistának?»</p>
<p>– Jaj nekem! Jaj Szent Kelemen segíts! Hallottad, mit
mondott?</p>
<p>– Hallottam ám; azt mondta, hogy adjon kee nekem négyszáz
forintot.</p>
<p>– Rosszul értetted te! csak kétszázat mondott; de ugy-e, neked
nem kell? mondd no… hogy neked nem kell… kiálts rá, majd akkor
elhallgat ezen utálatos, irtózatos és gyalázatos szavakkal.</p>
<p>– De… szépen beszél ez, okosan beszél; kész volnék napestig
hallgatni az ilyen aranybeszédet. <span class="pagenum"><a name=
"Page_31" id="Page_31">-31-</a></span></p>
<p>– No de, az Isten irgalmáért! honnét vegyem azt a sok pénzt,
he?</p>
<p>– Hát ebből a zacskóból.</p>
<p>– Oh hiszen csak régi kétgarasosok és polturák vannak bennök,
bizony semmi sincs bennök egyéb, az egész láda nem ér jó pénzben
húsz tallért.</p>
<p>– Nem igaz! – nem igaz! – nem igaz! kiálták sorba a zacskók s
egy titkos rugás következtében mind el kezdtek mozogni.</p>
<p>– Hallgatni fogtok? Hallgatni fogtok, ördöngös jószágok, ordítá
eszméletvesztve Gáspár úr, s előkapván a zúgból egy tőről vágott
fütyköst, a makranczos zacskókat vele irgalmatlanul elpáholta.</p>
<p>– Ajjajajaj! ordíták azok sorra, minden zuhintás után. Ajjajjaj!
Kétszáz forintot! Ajaj! Háromszáz forintot! Aujauj! Négyszáz
forintot! – A Pistának ötszáz forintot! – ajajaj! – jajajaj!…</p>
<p>Gáspár közel volt a gutaütéshez; látta, hogy ha agyonveri is
őket, még sem hallgatnak el, sőt minden puhintással többet
dictálnak…</p>
<p>– Vesztetek volna a pokolban! fújja, kifáradva s botját a
ládához vágta, fogait összecsikorítá, ládáját lezárta és ráült.
Annál hangosabban kiabáltak alatta: Azért sem hallgatunk, azért
sem, ki akarunk menni, világot látni!</p>
<p>Ez már a soknál is több volt Gáspár úr érzékeny keblének, –
felugrott… kikapott egyet a lármázók közül nyakánál fogva s úgy az
asztalhoz nyekkentette, hogy mindjárt kiment volna belőle a pára,
ha lett volna benne.</p>
<p>– Nesze te… te hóhér! szóla Pistához, számlálj ki magadnak
belőle – – s itt torkában akadt a szó, számlálj ki magadnak belőle
négyszáz forintot.</p>
<p>– Ötszázat! rikolta a zacskó.</p>
<p>– Annyit hát! tombola Gáspár kétségbeesve.</p>
<p>Pista nem hagyta magának a kinálást kétszer mondatni; számlált.
<span class="pagenum"><a name="Page_32" id=
"Page_32">-32-</a></span></p>
<p>Gáspár nem állhatván meg, hogy vándorlandó pénzeit még egyszer
meg ne tekintse, megállt előttök, lecsüggesztett nyakkal, kezeit
összekulcsolva: no iszen legyen hát meg a mit kivántatok, így kezdé
hozzájuk mondását, könyeit törülgetvén ingujjával, majd
megemlegettek még engem… várj… majd visszajönnétek még, csak
lehetne. – – A szegény öreg hosszú évek alatt minden emberi
társaságot nélkülözve, egyedül pénzeiért és pénzeinek élt; ezek
voltak az ő rokonai, baráti, gyönyörűsége, velök beszélgetett és
pengéseik értelmét magyarázgatá, maga mellé vette őket ágyába és
keblén melengeté, míg rögeszmévé vált a magány behatása által
excentrisált és sarkaiból kiforgatott gondolatai között, hogy azok
is megértik az ő szavait és iránta hálát, vonzalmat, szeretetet
éreznek; annyival keservesebben esett neki e meg nem érdemlett,
háládatlan zendülése kedvenczeinek.</p>
<p>– Hányszor kivántam magamban, folytatá, mialatt Pista nagy
sietséggel számlált, hányszor kivántam magamban, mikor esteli
órákon veletek beszélgettem, hogy bár csak ti is tudnátok szólani;
de kukuljak meg, ha azt kivántam, hogy ily ördögsúgta beszédeket
tegyetek; – hiszen megbánjátok még azt is – várj!</p>
<p>Ezzel Pista beseperte az elbúcsuzottakat.</p>
<p>– No Pista, téged meg már most vigyen az ördög, de mindjárt!</p>
<p>– Köszönöm alásan, szólt Pista, zsebjeire tömve a tallérokat, ha
megint meg találnának a ládában szólamlani, hát majd –</p>
<p>– Hallgatsz, hallgatsz! Takarodj tüstént a házamtól! ötszáz
igazi forinttól fosztani meg engem, – tíz esztendőt vettél el
életemből, – eredj, még pedig mentül előbb; mióta te itt vagy,
Isten csodái s mindenféle ördögségek történnek a házamnál. A
tyúkok, a baromfiak megszólítanak, ha az udvaron megyek, – a kakas
a helyett, hogy kukorítana, jó reggelt kíván, ha fát vágatok, a
tuskó kiabál, s pénzeim – –! Oh, hogy akkor láttalak volna, mikor a
<span class="pagenum"><a name="Page_33" id=
"Page_33">-33-</a></span> hátam közepét! te sátán bokrétája,
istentelenség kórója, akasztófa bimbaja, hóhér!</p>
<p>Ilyetén áldások özönei közt hagyá el Pista és az 500 forint
Gáspár bátya házát.</p>
<p>Gáspár pedig még az nap beszentelteté pénzeit a helybeli
egyházfival, ki azokat egyenesen az ördögtől megszállottaknak
állította, s többek között azzal a jó tanácscsal is szolgált Gáspár
úrnak, hogy legjobb lesz azokat, ha már beszélni is tudnak, az
eklézsiának ajándékozni; az aztán majd elküldi azokat e széles
világra hirdetni az igét, de indítványa nem fogadtatott el, annál
is kevésbbé, minthogy mióta Pista úrfi eltisztult a háztól, Gáspár
úrnak sem tyúkjai, sem lovai, sem erszényei egy drága szót sem
szóltak többé.</p>
<p>E természetfölötti tüneménynek a kulcsa az, hogy Pista igen
ügyes hasbeszélő volt, mely művészetnek erejével az ember úgy
alkalmazhatja hangját, mintha az messzünnen, egy bizonyos tárgy
belsejéből jőne, mely tréfa ez életben már sokakat rászedett.</p>
<h2>AZ APA SÍRJA.</h2>
<div class="clearfix">
<div class="poem figright">
<div class="stanza"><span class="i0">Három árva
sirdogálva<br /></span> <span class="i0">Áll a temető
árkába;<br /></span> <span class="i0">Kelj fel, kelj fel, édes
anyám,<br /></span> <span class="i0">Lerongyollott az én
ruhám.<br /></span></div>
<p class="i7"><i>Népdal.</i></p>
</div>
</div>
<p>Az o*i kertek aljában, egy kellemes domb oldalán, magas
akáczoktól körítve fekszik a temető. Egy csöndes, magános hely, a
mezők ezernyi virágaival fedve, mik közt egyhangúan czirpel a
tücsök. Az apró halmok, mik demutka illatos virágaitól kéklenek,
virágos orgonaligetek, az alacsony fejfák, s a körülök kiemelkedő
néhány csúcsos kőemlék a ráhajló szomorú fűzfák között, és az
egyszerűen bús feliratok a sírköveken, a besüppedt és elfeledett
sírhalmok, <span class="pagenum"><a name="Page_34" id=
"Page_34">-34-</a></span> s a hallgatag napfényes délután, együtt
oly édesbús melancholia szellemét viselik magukon, hogy a ki e
helyre lép, önkénytelen megragadva, elbűvölve, elandalítva érzi
magát általuk, mintha az jutna eszébe, hogy itt minden virág egy
átváltozott emberi gondolat, minden szellet egy sóhajtás, múlt,
régen elmúlt és elfeledt időkből; s az egész apró völgyeken és
halmokon átvonuló virágszőnyeg nem egyéb, mint az örök titoknak egy
lapja, mely azon jövendőt fedi el, mit nyitott szem meg nem lát
soha.</p>
<p>Több apró út vezet e sírhalmok között, tekervényesen és andalgón
és fűvel benőve; apró aranyzöld gyíkok futkároznak rajtok
keresztül, házaikat a sírok oldalába vájva; s a vadmadár az út
közepébe a fű közé rakja fészkét s nem félti az eltapodástól.</p>
<p>Két gyermek ül e sírhalmok egyikének tövében; a domb előtt egy
nagy márvány lap áll, rajta e szavak: Bálnai Körmös István.</p>
<p>A gyermekek egyike szép, magas homlokú ifju, kiben Körmös Gáspár
aligha ismerne öcscsére, a csodák szerzőjére, oly szomorú, oly
szilárd arczczal ül ott, levett kalappal és kezébe támasztva
gondterhes fejét; mélyen fekvő hosszúkás szemei egy szomszéd fűzfa
ágait bámulják, melyeket jobbra-balra ingat a lengedező szél.</p>
<p>A másik gyermek egy fiatal leányka, ragyogó szemei könynyel
vannak tele, ajkai siralmian vannak felvetve, arcza ég, kezével a
mellette ülő ifju kezét szorítja, melyen lüktető erek járnak
keresztül; a déli napsugár ragyog mindkettőjök homlokán.</p>
<p>A leányka Gyékény Márton leánya, Lilla; az ifju Körmös Pista, ki
őt a kegyeskedő üldözései elől ide szabadítá.</p>
<p>Sokáig, sokáig hallgatnak; az ifju a hajlongó fűzfák
mozdulatait, a leányka a lábainál földből feljövő sírbogarakat nézi
merően, csendben, szótlanul. Fenn a magasban a pacsirta énekel, s a
déli napvilágban fürdik; köröttök a széles világ, a messze láthatár
terül, kéklő halmaival, zöld rónáival; a téren hosszú csavargós
utak vonulnak át, <span class="pagenum"><a name="Page_35" id=
"Page_35">-35-</a></span> mik a távolban enyésznek el; árnyékos fák
mögött egy-egy messze helység tornya emelkedik; emberi hang, emberi
arcz nem zavarja e csendet. Az ily csend ihletett perczeiben az
ember lelke a jövőbe lát. Homályos dolgok, miket félig sejt, félig
érez, vonulnak lassú, phantasticus szárnyalással gondolatiban
végig; a szemébe tünő halmok, virágos bokrok, háztetők mind
megannyi alapok, mikre eszméit lerakja, mely eszmék évek, évtizedek
múlva, midőn ugyanazon halmokat, ugyanazon bokrokat, ugyanazon
háztetőket meglátja, mint múlttá vált jövő ismét föltünnek lelke
előtt.</p>
<p>Hanem a legkisebb hang, a legelső hideg szellő szétűzi ezen, az
emberi ész láthatárán túl szárnyaló gondolatokat s előlép a való –
mogorva felhőivel az ég, göröngyös útjaival a föld és önző
arczaikkal az emberek.</p>
<p>A temető árkain kívül hirtelen lövés hallatszik; – a két mélázó
felrezzen. Az árkon egy sebzett nyúl ugrik át, utána három hosszú
agár; az üldözött martalék végerejével kerülgeti a halmok között
ellenségeit, míg az egyik agár átkapja derekát fogaival s a félénk
állatot megrázza a levegőben. A nyúl egy kiáltást hallat, elsőt és
utolsót életében, s megtette végrendeletét. Ekkor a temető árkán
egy bozontos ember mászik be, pipával szájában; nyakában nagy
tarisznya és puska vannak körösztbe vetve.</p>
<p>– Gyorsan, rejtsd el magad! kiált az ifju Lillának, s a leányka
tündérsebesen vonta magát az orgonabokrok közé, míg Pista mogorván
fogta térdei közé vándorbotját s kalapját feltette fejére.</p>
<p>– Hohó! Szellő, Fecske, ide! aport sén, kiabált a vadász, ki
épen nem volt más, mint Márton úr mostoha fia, az esküdt úr, egy
idomtalan, pofók, parlagi gavallér, mahumed termettel, széles
képpel és vörös tenyerekkel kitünő; apró sülthal szemei voltak s
annál vastagabb szája, mely fölött néhány szál savószínű bajusz
unatkozék. A mint Pistát megismerte, nagy kiabálásoknak ment
végére, majd agarának füttyögetvén, majd Pistára riadozva.
<span class="pagenum"><a name="Page_36" id=
"Page_36">-36-</a></span></p>
<p>– Hej, servus Pista! hát hol jársz itten? Her da, Szellő! hittig
sén! pfuj! her da azzal a nyúllal (zárjel közt mondva, esküdt úrnak
az az ideája volt, hogy kutyával csak németül lehet beszélni). Her
da, apport sén, kusti! mindjárt, az apádat! úgy-e szép sűdőt
fogattam, Pista? a ki félvilága van! lesz ebből pecsenye, a
szedtevettét! Ilyszerű monologot tartott Töltsér Jónás úr hol
kutyáihoz, hol Pistához, ki mindenhova tekintett, csak a nyúlra
nem, melyet az esküdt úr előtte, két lábánál felemelve elégülten
fitogtatott.</p>
<p>– No de nézz hát ide, vagy a hátadhoz üssem? szólt roppant
confidentiával, vigyorogva, az esküdt úr, mért csinálsz olyan
savanyú képet, mint kinek a csibe megette a kenyerét, he? vagy tán
rosszkor háborgatlak, mi? mintha valami vászoncseléddel láttalak
volna az elébb itt üldögélni, mit? – no, – ne hamiskodjál; – hová
tetted? hova dugtad ilyen hamar? – nagy ördög vagy te, Pista, nem
hiába x–i diák vagy; hanem ahán! itt mozog a bokorban a vad,
uhhahaha!</p>
<p>Az ebek az orgonabokrok körül kezdtek szaglálódni, s a vadász,
nagyot röhögve Pista orra alá, kalapját fél szemére csapta, s
csintalan kedvvel indult a bokornak.</p>
<p>– Nem méssz onnét! kiálta rá fellobbanva az ifju, s az esküdt úr
karjába markolt, hogy ott maradt az öt ujja helye.</p>
<p>– Pista, legyen eszed, ne csípj! kiálta szepegve Jónás, vagy úgy
orron ütlek, hogy valamennyi csillag van, mind meglátod az égen;
már most csak azért is megnézem, hogy kit rejtettél ide; s indult a
bokornak, hanem nem vetette fel az arányt a kiviendő terv s a
közbejövő akadályok között, s mielőtt másfelet lépett volna, azon
vette magát észre, hogy úgy csapatott hosszában a földhöz, a mint
még soha tisztviselőt sem tisztújításkor, sem azután földhöz nem
ütöttek.</p>
<p>– Te! kiáltá fogai közül rá Pista, s lábát mellére tette s öklét
fenyegetve rázta előtte; többet nem szólt, hanem <span class=
"pagenum"><a name="Page_37" id="Page_37">-37-</a></span> egy
gyűlölettel és haraggal teljes pillantást vetett rá, melyben a
legféktelenebb indulaterő volt kifejezve, s azzal ott hagyta.</p>
<p>Az esküdt lábra állt, a mint Pista fölereszté; szótlanul fogta
fegyverét, megtöltötte, fölporozta, azzal képéhez illeszté s neki
fogá a védtelen ifjunak:</p>
<p>– Most kezemben vagy ugy-e? Könyörögsz-e? Térdepelj le!</p>
<p>– Hitvány, nyomorult! felelt neki Pista.</p>
<p>– Térdepelsz-e, vagy agyon lőjelek?</p>
<p>– Eredj utamból, vagy hátadhoz verem puskádat; azt gondolod, nem
tudom, hogy poltron vagy, embert ölni; hagyj békével s érd be azzal
a mit kaptál.</p>
<p>Az esküdt ajkába harapott; azután megfordult s eltávozott; –
midőn a temető árkához ért, megállt, fellépett az árokhányásra,
fegyveréből kiszedte a szatymát s valami mást töltött helyébe,
azután rátámaszkodék.</p>
<p>– Te ficzkó! kiálta megvető hangon Pistára s lábát hetykén
rázta, eltaláltad, nem akartalak megölni, hanem mégis, hogy
emlékezzél, küldök számodra egy kis mulatságot, mitől meg sem
halsz, de meg sem gyógyulsz, egy töltés sót; s itt infámisan
kaczagott, puskáját hetvenkedve felkapta s Pistára czéloza.</p>
<p>Az ifju dühösen szökött fel, kitéve látván magát a nem szeretett
ember boszújának; de mégis, noha feltehette a durva emberről ez
iszonyú boszúállást, készebb volt bármily kínt kiállani, mint
engesztelő kezet nyujtani elébe.</p>
<p>– Alávaló gyáva! kiálta, nem birván magával, kiben nincsen annyi
jó tulajdonság, mennyit ebeid legrosszabbika irigyelhetne tőled,
jer közelebb, ha számadásod van velem, jer, gyáva, élhetetlen
pimasz stb. stb.!!!</p>
<p>Töltsér Jónás úr azonban nem hiába volt legokosabbik fia édes
apjának; attól az egytől őrizkedett, hogy még egyszer Pista
gerundiumának és ideges ökleinek gőzkörébe lépjen; de miután nagy
tartózkodva kiszemelte, hol legátugorhatóbb az árok, arczulatját
hirtelen ismét Pista felé <span class="pagenum"><a name="Page_38"
id="Page_38">-38-</a></span> fordítá, gyorsan czélozandó; e
fordulat azonban nem talált egészségére válni, a mennyiben széles
arczulatjának a temető felé fordult része ágyúsebességgel érkező
kétökölnyi hanttal oly kellemetlen összeütközésbe talált jőni, hogy
ezen összeütközésnél fogva szeme, szája tele lett földdel; mire
ajaxi ordítással szemére tapasztá kezeit s bőgött, mint a gyermek,
kétfelé húzott szájjal, közbe-közbe számtalan ördögöket biztatva a
Pistába bujásra.</p>
<p>– Már most nesze! ordítá, dühösen rálőve ellenére; s ekkor
vállára vetette fegyverét és futott.</p>
<p>De épen, mert dühösen lőtt, nem oda lőtt a hova akart; Pista
utána eredt, elvágta útját a faluba téréstől s kifelé térítette a
harasztosba. – Eredeti kép volt, a mint ama hústorony esetlen
futással gázolt az ugarokon keresztül, kalapját kezében vitte,
erősen fújt s rettegve hátra-hátratekintgetett; – kutyái csaholva
futottak előtte, utána pedig könnyeden és emelt bottal a diák.
Mikor már jó messzire elkergette Pista szomszédját a falutól, még
egyszer utána hajított, aztán visszatért a temetőbe. Esküdt úr
pedig, észrevevén megszabadultát, s gondolván, hogy Pista nem fogja
többé hallani, elkezdte őt tág torokkal szidni, káromolni s nagyot
került, hogy a város tulsó végén mehessen haza.</p>
<p>A bátor ifju pedig visszatért a temetőbe. Atyja sírjánál találta
ülve a leánykát, kinek balkarja vérzett, mert a Pistának szánt
lövésből néhány szem őt találta. Pista ezt nem vevé észre; átölelve
őt s bársony hajfürteit csókolva, kérdé: miért oly halavány? – a
gyermek kötényével takarta el karját, de nem felelt; – az ifju
diadalmasan s oly sajátságosan-buzdító tekintettel néze rá, mely
csak gyermekek arczának tulajdona.</p>
<p>– Szegény árva! susogá a fiu, gyöngéden simítva le a leányka
hajfürteit, a mi másnak édes, neked mindaz mostoha; te nem ismertél
sem édes anyát, sem édes testvért, sem édes apát; pedig
megérdemletted volna! Nézd milyen nagy a világ; mennyi ember jár
kell benne! Ennyi <span class="pagenum"><a name="Page_39" id=
"Page_39">-39-</a></span> nép között nincs senki, ki téged
szeretne; e nagy földön nincs annyi helyed, hova fejedet lehajtsd;
van-e árvább, elhagyottabb nálad e kerek földön?!</p>
<p>Ekkor vette észre, hogy a gyermek keze vérzik.</p>
<p>– Uram Isten! kiálta, mi történt veled?</p>
<p>A gyermek azt felelé rebegve, hogy semmi; de szemeibe tóduló
könyei meghazudtolák.</p>
<p>– Oh irgalmas atyám! szólt riadtan az ifju s sebesen keresett
ismert orvosi füveket a völgyek közt, miket összetörve, a leányka
gömbölyű karját bekötözé, csókjai legforróbbjait hintve reá. Tudta,
hogy fáj a szegény gyermeknek, s forró ajkaival szorítá sebére a
füvészi gyógyszert.</p>
<p>A gyógyfüvek tevék-e, vagy az ifju csókjai: a leányka fájdalma
enyhült, arcza mosolyogni kezdett.</p>
<p>– Mit fognak tenni velem, ha vissza megyek? rebegé,
megölnek…</p>
<p>– Vissza? nem; soha! a mostoha házhoz vissza nem eresztelek
többé; ha te ott nem voltál volna, régen el kellett vala annak
sűlyedni. Te, ki a világon senkit bántani nem tudsz, ki csak tűrsz,
szenvedsz s még csak nem is panaszkodol, és téged ők ütni tudtak?
verni? szólt az ifju hévvel, s karjai közé szorítá a gyöngéd
termetet és szemei megteltek könynyel.</p>
<p>– De mégis, látod-e, én mégis vissza fogok menni, bármennyi
szenvedést kell is majd kiállanom: eltűröm és nem panaszkodom; nem,
nem, vigy vissza; hogyan hagyhatnám el apámat? Az Isten is megverne
érte, ha azt tenném; ha holtra kínoz is, csókolni fogom kezét,
melylyel megöl, hisz az apámé.</p>
<p>– Apádé! kiálta fokcsikorgatva az ifju, hát hol van az a holló,
mely fiai szemét kivájja? vagy a farkas, mely éhdühében saját
kölykeit összetépi? Hisz még azon kutya is, mely az árok széliben
neveli fel kölykeit, kész azokat életével is megvédelmezni; s az
ember elég csúfolódó, apának hivatni magát attól, kinek hóhérja? Oh
higyj nekem, <span class="pagenum"><a name="Page_40" id=
"Page_40">-40-</a></span> higyj nekem, hogy senkid sincs a világon
kívülem, hogy árvább vagy azon galambfinál, melyet az éji vihar
fészkéből kivert.</p>
<p>– Nem értelek. Sokaktól hallottam ezt már; titokban, suttogva
említették ismerőseim, rejtélyes szavakban, hogy én apámnak nem
vagyok leánya, hogy ő nem az, kinek én nevezem. Mit tesz ez? oh
világosíts fel erről! az utczán találtak-e engem? Én már annyit
gondolkodtam e fölött, de nem tudtam megérteni; mintha sűrű
ködhomályban kerestem volna a tájat, melyet nem ismerek, nem birtam
felfogni e gondolat értelmét; oh magyarázd meg ezt nekem, miért
beszélnek az emberek így? vagy mondd meg, kinek arcza az, mely
olykor édes álmaimban előttem megjelen, fényesen, mint a hold s
biztatva szól hozzám és szavainak mindegyike enyhítően hull
szívembe? Több mint ember, de még sem angyal, mert még mosolygása
is oly szomorú; néha ordító fenevadak közt álmodom magam, mik ellen
az ő keble véd; vagy mély örvények felett kell keskeny hidakon
átmennem, s a szédítő magasban az ő keze tart fenn; vagy határtalan
pusztaságon kell átvándorolnom, hol ismét és ismét az ő szomorúan
mosolygó arcza vezet. Szólj, mért álmodom én így?</p>
<p>– Az ártatlanok álmai onnan felülről erednek. Azon pusztaság,
melyen átutazol, az élet kietlene. Örvények rajta a világ csábjai,
s az ordító fenevadak az emberek.</p>
<p>– És a mosolygó arcz kinek arcza? úgy hasonlít egy képhez, mely
házunknál fekete rámában függ, csakhogy ragyogóbb annál és
felségesebb.</p>
<p>Az ifju feltekinte az égre: «Oh kedves szellem! míg egedből
leszállsz, hogy őt megőrizd, látsz-e engemet is?»</p>
<p>A leányka közelebb simula hozzá, kérdvén:</p>
<p>– Kivel beszélsz oda fenn?</p>
<p>– Ő vele, súgá az ifju halkan.</p>
<p>– Te ismered őt? Kicsoda ő? Oh, vezess el hozzá engemet is.</p>
<p>Az ifju megszorítá a leányka kezét, keservesen rátekinte,
<span class="pagenum"><a name="Page_41" id=
"Page_41">-41-</a></span> azután a sírkőre tette ujját, melyen irva
volt: BÁLNAI KÖRMÖS ISTVÁN.</p>
<p>– Sírja fölött állsz, rebegé s homlokát tenyerébe temette.</p>
<p>A leányka leveretten kérdé: nem él? s az ifju vállára borulva,
keservesen sírt.</p>
<p>A fiu vigasztalni akarta őt, de melle tele volt keserűséggel s a
kétszer megkezdett szó kétszer fojtódott vissza keblébe s végre
könyeiben tört magának utat a fájdalom.</p>
<p>– Ne sírj, ne sírj, szólt a fiu, a zokogó leányka hajfürteit
csókolva, míg saját könyeit nem birta visszaparancsolni; élek én és
szeretni foglak, testvéred leszek Isten és ember előtt, és védeni
foglak az egész világ ellen! ezt esküszöm életem hátra levő
napjaira, apám sírja előtt… Oh bízzál bennem!</p>
<p>E szavak oly melegen voltak kimondva, oly melegen!…</p>
<p>A leányka nem szólt, hanem némán inte s karjait testvére nyaka
körül fűzé; érezte, hogy senkije kívüle az életben.</p>
<p>– Lásd, szólt kihűtve keserveit az ifju, vannak árva gyermekek,
kiket senki sem szeret, kiknek csak egy atyjok van, az – Isten.
Volt, ki téged is gyöngéden szeretett, ki azon nőt, kit te nem
ismerél, kinek keblén nem tanulhattad meg, mennyi édes érzés van e
szóban: anyám, imádta; kinek minden gondolatja tele volt irántadi
gyöngédséggel; ki még halála óráján, utolsó lehelletével is a te
nevedet mondta ki; s ki mennyéből leszáll, hogy szűz álmaidat
meglátogassa, – s ez volt az én apám…</p>
<p>Szavaira hosszú hallgatás következett; gondolatokat kergetett
végig eszméik terén a fölkelt kebelvihar, mik alig születtek meg,
már elenyésztek.</p>
<p>– Mondd, akarsz-e engem követni? akarsz-e engemet követni a
világba? szakítá félbe az ifju az ábrándos hallgatást. Nézd, ez a
világ milyen nagy; mennyi ember jár-kel benne, keresve az életet és
találva a sírt; – ennyi nép <span class="pagenum"><a name="Page_42"
id="Page_42">-42-</a></span> közt nem lesz egy ismerősöd e nagy
földön… nem annyi helyed, hová fejedet lehajtsd.</p>
<p>– Hát te? hát e sírhalom? nem lesztek az enyéim?</p>
<p>Az ifju hévvel szorítá őt magához.</p>
<p>– Sorsodat kimondtad: Isten velünk! Oh, ha tudnád milyen
göröngyös a világ útja! De ne félj, én veled leszek!</p>
<p>– Én tudok dolgozni; hozzászoktam az álmatlan éjekhez, kevéssel
megelégedéshez és az Isten jó.</p>
<p>– Hanem az emberek rosszak. – Te kevés embert, kevés rosszat
ismertél még az életben, legfelebb is mostoháidat és fájós szavakat
és ütéseket. Adja Isten, hogy soha se ismerj rosszabbakat. – –
Látod, én huszonkét évemmel oly megaggott ember vagyok! – Mennyi
nyomort, mennyi fájdalmat kellett elviselnem! – mennyiféle alakban
járt rajtam keresztül a viszályok kereke! – hány balkezét
tapasztaltam a sorsnak! Oh, annyit nem szenvedett sok ember, kinek
hajai hullanak! – De sem éhség, sem hideg, sem viharok, sem saját
tévedéseim nem vertek meg annyiszor, mennyiszer megvert az
emberekre tékozlott bizalmam; nem csókolt meg fogaival annyiszor az
irigység, mennyiszer legjobbnak hitt barátim Judás-csókja tőrt vert
lelkem legfájóbb részeibe. – Ki legtöbbet üldözött: az mindig
atyámfia volt; most is fortélylyal kellett kicsalnom azon embertől,
ki apám testvérének nevezi magát, annyi összeget, mennyivel
állapotodat egy időre biztosíthassam, holott ő apám minden vagyonát
háborítlanul birja… Ne higyj az embereknek. Inkább senkinek se,
mint mindenkinek. Légy nyájas hozzájuk, de ne bizalmas. Kigyó annak
a leggalambja is. Tanulj félni, tanulj gyanakodni mindenkiben.
Reméld a legjobbat, s félj a legrosszabbtól, s fogadd mindkettőt
egykedvűen.</p>
<p>Szerencsére e jó tanácsoknak felét sem értette a gyermek-leány,
mikre a gyermek-ifjut keserű tapasztalások évei tanították.</p>
<p>Ő az alatt, míg bátyja a világot ily vad elvekkel káromolta,
<span class="pagenum"><a name="Page_43" id=
"Page_43">-43-</a></span> ismeretlen atyja sírköve előtt térdelve
imádkozott s imádsága, mert nem könyvből, hanem szívéből olvasá
azt, hihető, hogy foganatos is volt.</p>
<p>Később az ifju is melléje térdelt s imádkozának mindketten. Két
testvér: az egyik elhatározott pessimista, a másik ártatlanságában
semmi iránt sem gyanakodó, senkit sem gyűlölő. Az egyik nyugtalan
tetterőben, másik bájos szépségben gazdag. Az egyik a világ minden
sikamlós útjait botlástalan bejárt, viharait megtöretlen, vad
szenvedélylyel kiállott jellem, mindent megtanulva, csak tűrni és
szeretni nem; a’ másik ártatlansága bűvkörében semmit sem tudó,
csak tűrni és szeretni.</p>
<p>Így esteledett be fölöttök azon nap; a közös atyai sír füveire
harmat hullott, azon harmat szemeikben termett. Egyben
hasonlítottak mindketten egymáshoz: – árvák voltak és elhagyottak
mind a ketten.</p>
<p>A következő reggel harmat nélkül hagyta e sír füveit.</p>
<p>Ki tudja, hol s merre jártak ők már akkor!</p>
<p class="center">* * *</p>
<p>Másnap nagy híre volt a városban, hogy «a kis boszorkányt»
elvitték a garaboncziások.</p>
<p>Mert tudnunk kell, hogy a kis Lillát gyermeksége óta ezen
czímmel tisztelé meg az érdemes falusi város közönsége.</p>
<p>Megvan egy némely falusi város közönségének azon jó
tulajdonsága, hogy a kebelében lakókat szokatlan megismertető
prædicatumokkal ruházza fel; így például, lakván három rendbeli
Tóth Istvánok egy és ugyanazon faluban, azok közül az egyik,
megkülönböztetés okáért, kukoriczás Tóthnak, a másik lapos Tóthnak,
a harmadik nyöszörgő Tóthnak neveztetett; egy úri ember, ki
rendesen zöld hentessipkában és fehér köténynyel az oldalán szokott
az utcza-ajtóba kiállani, neveztetett «zöld fejű takácsnak», pedig
könyvkötő volt. Egy másikat, kinek a jobb vállát jobban
megnyújtotta a prædestinatio, mint <span class="pagenum"><a name=
"Page_44" id="Page_44">-44-</a></span> a balt, nevezett a
közvélemény «görbe görögnek», pedig a legkeményebb nyakú kálomista
volt.</p>
<p>Ekképen nevezte Sz. városa közönsége Márton urat «savanyú
prófétának», feleségét, Jutka asszonyt, «nagypénteki kereplőnek»,
melytől csak annyiban különbözött, hogy emezt hajtani, ő előle
pedig szaladni volt szokás.</p>
<p>Ilyen allegoricus neve volt az esküdt úrnak «víznemissza Jónás»,
mely szép nevet, dicséretére legyen mondva, soha sem is iparkodott
meghazudtolni; sőt ha nagy csoda volt az, hogy az egyszeri kántor
az egeret megitta, úgy Jónás úr még nagyobb csodáknak véghez
vivője, minekutána ő apai örökségét, ökreit, házát, szőllejét mind
megitta, sőt mind némelyek pletykázzák, azt is megitta, mije soha
sem volt – az eszét.</p>
<p>Hogy azonban a kis Lilla mint tett szert az őt illető
dísz-névre, annak különböző okai lehettek. Egy az, hogy gyönyörű,
természeti észvidorsága s az azzal társuló költői érzelem-mélység
túlemelték őt a mindennapi világ megszokott szagú gőzkörén, míg
másrészről a gyermek megszokott vigalmai és élvezetei semmi
befolyással sem látszottak rá nézve lenni.</p>
<p>Ehhez járult azon önállásszerű valami, a kis lány jellemében,
mit mai világban erélyességnek neveznének, akkoriban pedig
energiának csúfoltak. Őt, mint afféle elhagyatott árvát, bosszantá
mindenki, ki csak hozzáfért; de e bosszantások mindig megtermették
apró visszatorlásaikat. A mostoha, ki szörnyen irtózott a
csigabigáktól, reggelenként, midőn papucsaiba lépett, azokat
ilynemű hideg állatokkal találta megrakva, a mikor aztán majd a
nyavalya ütötte ki ijedtében. Az esküdt úr feje alatt olykor egy
katulya cserebogár termett, s ez állatkák, mihelyt fejét letette,
pokoli döngést-bongást kezdtek el, miből, mihelyt fejét felvette,
semmi sem hallatszott; másszor dohánya közé paprika vegyült, minek
irgalmatlanul eredeti illatja van, mikor ég. Majd csepüvel tömetett
meg saruja orra, melynek következtében aztán Víznemissza Jónás úgy
megsántított, <span class="pagenum"><a name="Page_45" id=
"Page_45">-45-</a></span> hol egyik, hol másik lábára, mintha
fogadása tartotta volna. – Néha éjjelenként elkezdtek a székek és
asztalok fel s alá sétálgatni a szobában, mozgatva láthatlan
kezektől. Márton apjoknak ijedtében nem jutott eszébe a miatyánk
eleje. Jutka asszonynak pedig a lánczos lobogós. – Gyertyát!
ordítának ilyenkor mindketten. Mire a gyertyát behozták, ki volt
serényebb, mint Lilla, a butorokat mozgató madzagot leoldani s
félre tenni.</p>
<p>Száz meg száz ily apró csíntevése volt a kis Lillának. S ha még
hozzá képzeljük azon életvidám, hajnalló, kedves arczot, azon
hamiskás, szüntelen mosolygó szájacskát és a mindennél bájosabb égő
szemeket, melyek a környékbeli nénémasszonyék valamennyi jámbor
magzatjait elbűvölték, elvarázsolták és holdkórosokká tették, tudni
fogjuk, miért nevezték őt kis boszorkánynak.</p>
<p>Senki sem gyanítá: merre és hová tünhetett el.</p>
<h2>KÉT FÖLDES ÚR.</h2>
<div class="clearfix">
<div class="poem figright">
<div class="stanza"><span class="i0">Pázsitos udvaron lakik a
szegénység,<br /></span> <span class="i0">Üres kamarába beszorul a
szükség;<br /></span> <span class="i0">Ott egy fedél alatt
legközbül az éhség;<br /></span> <span class="i0">De atyafit látni
gyakran jár az inség.<br /></span></div>
<p class="i7"><i>Népdal.</i></p>
</div>
</div>
<p>Kétúrfalva nevezetes helység a Körös partján. Több
nevezetességei közé számítandó az is, hogy bizonyos, a falut
kétfelé osztó árok segítségénél fogva a Körös a falu felső részét
áradások idején oly bőségesen el szokta látni azon jótékony
elemmel, melyben a nymphák és a békák lakoznak, hogy a lakosságnak
csak a konyhája ajtajából kelle a hálót kivetni, ha ungokra és vizi
borjukra volt szüksége; míg földjei, a nélkül, hogy a szántóvasat
beléjök vágta volna, egyiptomi termékenységgel termették meg
évről-évre a leggyönyörűségesebb vizi gesztenyéknek sokaságát; ha
pedig valaki azokat még mívelni és gabonával bevetni <span class=
"pagenum"><a name="Page_46" id="Page_46">-46-</a></span> sem
mulasztotta el, bizonyos lehetett felőle, hogy ott, azon a helyen,
a legfölségesebb nádat fogja aratni idővel. Előfordult pedig ezen
nilusi áldás esztendőn át kétszer, háromszor is; s a lakosság már
annyira vitte dolgát, hogy halakból kenyeret is tudott sütni,
marháit pedig megtanította, mint kell a hinárt, sást és békalencsét
takarmány helyett elkölteni.</p>
<p>Nem részesült ezen neptuni kegyben a falunak alsó fele, mely
elég vigyázatlan volt határát és az árok partját magas és széles
töltéssel körülkeríteni, különféle csatornák s költséges zsilipek
alkalmazása által magát azon élvezettől megfosztani, hogy kompon
járhasson utczája egyik felétől a másikig.</p>
<p>De kitünt ezen különczködése az említett alsó falunak az
esztendő bármely és bárminő szakaszaiban is. Míg a felső fele
megelégedett azzal, ha utczája közepén, a feneketlen sárban, csak a
lova szakadt meg, nem egyszersmind a szekere is, addig a felső
falu, hivalkodó fenhéjázással, szabályos utczát töltetett, azt
kikövecsezte s két oldalról vadgesztenye- és diófák soraival
ültette végig. Míg a felső falu beérte azzal, ha egy nyári zivatar
csak a házak tetejét szedte széjjel, holott azokat fundusostól
elvihette volna az operentiákra, addig az alsó falu, még lovai
számára is, szilárd kőépületeket épített, magas, üveges ablakokkal;
s e részben semmit sem akart tanulni szomszédjaitól, kik két
arasznyi széles, másfél arasznyi magas lyukakat vágván sárfalaikon,
ezeken át szabadon látogatta őket, nyáron és tavaszszal, a szabad
lég és a legyeknek és szúnyogoknak barátságos legiói, míg télen át
vánkosokkal tömettek be az említett fölösleges lyukak.</p>
<p>Ilyszerű fenhéjázási különczködést tüntetett ki az alsó falu még
az által is, hogy rendezett iskolákat, kisdedóvót, sőt igen csinos
templomot is emelt, holott a felső falu lakosai, a kalodán és
fonóházakon kívül, semmi néven nevezendő népnevelőintézetekben nem
vesztegették idejöket, s mégis szinte holtig éltek, mint amazok;
sőt, mi a pálinkaházakat <span class="pagenum"><a name="Page_47"
id="Page_47">-47-</a></span> illeti, sokkal több korszerű haladást
tanusítottak a szomszéd falubelieknél, kik mindnyájan saját kezök
kapálta boroknak voltak fogyasztói s ama szeszélyes nedveket csak a
patikából ismerék, mint megbicsaklott lábakra kenendő orvosságot; a
miért is aztán a felső falusiaknak azon elsőbbségök volt
szomszédjaik felett, hogy míg az említett különczködő szomszédok
kényszerítve voltak ezen tetteik által a jólétre, megelégedésre és
boldogságra, addig ő nekik különös szabadságukban állott a
szegénység, nyomorúság és betegség, nem különben a koplalás és
szűkölködés nemei között válogathatni.</p>
<p>Tekintsünk végig e görbe utczán. – Végig menni rajta? – attól
mentsen meg bennünket a jó sors! – Egy csavargó, árkos, dombos
pocsétafolyam, melybe sovány ökröcskék párjával czipelnek még
soványabb szalmával megrakott fakószekereket. – A házak mintha
rakétából hullottak volna ide, körösztben állnak egymás előtt.
Egyiknek megnádtalanított szarufái között úgy áll a tapasztott
kémény, mint mammuthcsontváz bordái között a nyakgerincz, – míg a
másiknak ajtaján, ablakán tódul ki a kéménytelen konyha füstje,
szörnyű tőzegszagot terjesztve maga körül. – Egyik, mintha sörtől
volna részeg, hanyatt dől szomszédjának, – ez pedig, mintha
szabadulni akarna alóla, odább húzza magát; mélyen fekvő
félablakával mint egy cyclopsvakand sandítva felé. – Egyik az
utczára szándékozik tetejével kibukni, – míg a másik süvegelni
látszik a zivatart, mely kalapját kiütötte fejéből. Szóval
mindeniknek megvan saját jellemző rondasága, nyikorgó kútágasa és
modorszerű czéltalansága, hanem kerítése nincsen. Helylyel-közzel
ugyan láthatók holmi gyámoltalan sövények, néhány idetévedt
terméskő; a mi fanemű volt bennök, azt hajdanában
felfűtögették.</p>
<p>Ajtók előtt piszkos gyerkőczék állanak, vagy az utczasárban,
saját tetszésök és belátások szerint ülnek, holmi
pattogatott-kukoriczaféle eledelen nyámmogva, s a beteges aggság
minden nyomait arczaikon viselik. Ifjuság, jókedv, <span class=
"pagenum"><a name="Page_48" id="Page_48">-48-</a></span> szorgalom,
örömek, mind olyan dolgok itt, mik csak tündéres mesékben
említtetnek, egy categoriában a hétfejű sárkánynyal, a
gyémánt-hegygyel, a kuruczháborúval s egyéb efféle, részint régen
elmult, részint soha meg nem esett történetekkel.</p>
<p>Az ekként bemutatott utcza végén, majdhogy nem a falun kívül,
egy sajátságos épület áll; – a pórság kastélynak nevezi, de ha
valami hindu találna e tájra vetődni, aligha valamelyik csutorafejű
bálványa templomának nem tekintené. Magas, idomtalan, agyba főbe
ékesített filagoria a díszes sárpiacz közepett; vörös teteje chinai
tornyokkal, csengőkkel és grotesk, bádog carricaturákkal
felcziczomázva, mint óriási gúnyemlék tarkáll e nyomorult,
bagolyrúgta viskók mohos nádtetői között. Széles kéksárga kerítése
segedelmével nagy kert van körülötte kanyarítva, melyben becses
exoticus plánták, mindenféle indiai maszlagok és calcuttai
bogácskórók s egyéb külhoni paréjok speciosái díszlenek;
helylyel-közzel piros és sárga kalitkák tünnek elő, mosolygó
tengeri macskákkal és chinai verebekkel megnépesítve.</p>
<p>Maga a kastély valóban meglepő külsejű; építészének talentummal
kellett birnia ízlés dolgában; e bábeli mintaképen azonban az
építtetőnek is nem kis tanácsadási érdemeit vehetni észre. A
roppant vörös márvány ajtóragasztó, melynek boltívén akkora aranyos
czímer díszeskedik, hogy szükség esetén a kaput is be lehetne vele
támasztani, a kacskaringós chinai talapzaton végződő korinthi
oszlopok, miknek rövid, vastag száraik az egyiptomi építészeti
rendszert látszanak pártfogásuk alá venni; a kurta és széles
ablakok s a szegleteken golyvás kinövésekként elálló hatszögletű
rondellák oly gyönyörű összhangzásban állnak egymással, hogy a
szegény hétköznapi embernek szeme-szája tátva marad látásukra, – e
hatást neveli azon körülmény is, hogy e díszes fellegvár falai,
szerencsésen választott helyzetöknél fogva, mintegy félölnyi
magasságig, gyönyörűséges zöld színben büszkélkednek, nem azért,
<span class="pagenum"><a name="Page_49" id=
"Page_49">-49-</a></span> mintha olyanra volnának festve, hanem,
mivel a falakba felszivárgott penész és doh azt úgy látják illőnek
és üdvösségesnek.</p>
<p>Ime ez külső kinézése azon palotának, melyben Góliáth úr,
nagytekintélyű családfője a Dömsödi Góliáth nemzetségnek, lakását
tartja. E külső, ízlésteljes fénynek semmiben sem kíván
meghazudtolója lenni a belső elrendezés. A pompás, sötét szobák
levantei szőnyegekkel vannak betapasztva; a svábok és poloskák, s
egyéb ily nyájas házi állatok myriadjainak nagy örömére, egyes
szobák három-négy részre osztvák papirszőnyeges spanyolfalakkal,
melyeknek örökös szürkületje különösen alkalmasnak látszik a
jótékony álom idejének meghosszabbítására; a labyrinthszerű
folyosók, álsikátorok, csigalépcsők, mind oly sötétek, oly bús,
nyomasztó kinézésűek, hogy az ember nem tudja: pinczében jár-e,
vagy az első emeletben? – Itt-ott egy beszegzett és a fallal
egyszínűvé festett ajtó tünik az ember szemébe; másutt kerek, vagy
hegygyel aláfelé álló ablakok, mikből sötét, világtalan lyukakra és
üregekre van kilátás; némely helyen falba vésett fülkék, másutt
pofon csapott pyramisalakú emelvények; háromlábú, hordozható
tornyok, mikben apróbb, nagyobb csengetyűk vesztegelnek; csigateknő
alakú ernyős menyezetek, almáriomajtók, mik apró czellákba és
szobaajtók, mik roppant almáriomokba nyílnak; lépcsők, mik
kijárástalan folyosókra vezetnek és számtalan ilyes szerkezmények
tünnek elő, minden szobában, tornáczban és folyosón, miken hiába
töri az ember a fejét: vajjon minő czélokra készülhettek ezek
valaha? s mik voltak és lehetnek az ő hasznaik, jelenleg úgy, mint
időknek előtte?</p>
<p>A sikátor és folyosótömkeleg közepette, miután sötét, girbegurba
lépcsőkön alá s fel, jobbra-balra, hol előre hol hátra, nehány apró
szobán keresztül-kasul botorkál az ember, egy téres és kerek
tornáczba juthatni, melynek boltozatja hegyes, chinai pagodaalakú
kúpban végződik, s egész menyezete fényes kagylókkal és
csigateknőkkel van tarkán <span class="pagenum"><a name="Page_50"
id="Page_50">-50-</a></span> kirakva. Három magas ablak van egyik
oldalán, színezett üvegekkel, mikről egy terjedelmes kertre van
kilátás; ez ablakok most nehéz, sárga szőnyegekkel vannak
leponyvázva, miken át a besütő esti napvilág homálybús fakó
színezetet vet a szobára és annak tárgyaira.</p>
<p>Első tekintetre az ember azt véli, hogy álmodik; annyi különöst,
annyi sajátszerűt tüntet fel előtte e szoba egyetemessége; a
roccoco székek és pamlagok, szétterpesztett lábaikkal, mint
ismeretlen álomvilági szörnyalakok, fejökkel a hónuk alatt, csipőre
támasztott könyökökkel, füleikkel a vállukon, hosszú, széthúzott
szájaikkal s oly helyzetekben, hogy szinte egymással látszanak
beszélgetni elmult jobb időkről; a hármas táblájú braziliafa asztal
a középen, egyetlen kigyóderekú és saskörmű, s egy kéziorgona alakú
fekete szekrény, mozaikkal kirakott táblákkal, erősen megvasazott
és aranyozott pléhláda, melynek sehol sem látni a závárját,
különféle drastikus szeszélyességű arabeskekkel ellátott
porczellán-edények, melyekből csodamódon tüskés és bibircsós tarka
kórók, kaktusok és dinnyék nyúlnak s terpeszkednek elő, hátuk
közepén, vagy az orruk hegyén egy-egy vérvörös, meztelen virággal;
aranyozott liliomos emelvényeken felállogatott tajték- és zománczos
pipák, ökölnyi borostyánkőszopókákkal és festett emaillos
száraikkal; egyéb réz, bronz és kristály edények, medenczék és
ibrikek, mik furcsaságaik által első tekintetre felettébb meglepők
és csodálatosak; a falakon testes, aranyozott rámákban képek, mik
közül néhánynak azon jó tulajdonsága van, hogy ha jobbról nézetik,
egy sült phœnixet, ha balról, egy krokodiluson ülő szárnyas fiut,
ha pedig szemközt, magát a házi urat mutatja, mely ördögi mesterség
éleikre állított üveg lemezekre történt festés által megy végbe. A
padlatot világos-lila színű szőnyeg teríti be, mely mód nélkül jól
illik a szoba zöld falához és sárga ablakszőnyegeihez.</p>
<p>De korántsem ezek még azon nevezetes tárgyak, melyek Dömsödi
kedvencz szobáját oly jellemzetessé teszik. E lelketlen
<span class="pagenum"><a name="Page_51" id=
"Page_51">-51-</a></span> s önakarat nélküli ingóságokon kívül, e
terem az életmíves természet mindazon állatjaival meg van
népesítve, melyeknek társasága emberi lelkeknek mulatságul szolgál;
minden színű és szagú madarak, bankák és kakukkok, pelikánok,
kolibrik és verebek, csodamadarak, melyek csupa fejből és orrból
állanak, mások, melyeknek termete csak mintegy ráadásul látszik
tartozni a hosszú lábakhoz, s melyek összevissza, mindenik a maga
nyelvén, süvöltenek, kerepelnek, huhognak, fütyülnek és
nyivácskolnak, oly hangokon, melyekhez képest a fürészráspolás és
ajtónyikorgás hattyudali symphonia, míg középett, egy nagy tükör
tetején, komoly minákkal papol, nagy fejét hajtogatva, egy amerikai
bagoly. – Két nagy szék egyikén megszomorodott hamúszín cercof ül,
hosszú orrát két tenyerébe és két tenyerét két térde közé fogva,
hosszú farkát pedig vállain keresztül a füle mellett búsan
lelógatva, – míg szemközt vele, a másik széken, egy zöld majom
foglal helyet, mely megszomorodott társát azzal iparkodik
mulattatni, hogy szeme közé nevetséges torzképeket fintorít s
mogyoróhéjakat dobál. Egy szegletben pedig, nagy rézkalitkában,
lánczra kötve, nagy szuszogással aluszik egy serdülő mosómedve, s
elő-előrohan, valahányszor a két majom, egymás hajába kapva, álmait
háborgatni merészli s mindannyiszor ismét, mintegy meggondolva
dolgát, nyugodt vérrel visszafordul, engedvén láncza
rövidségének.</p>
<p>E rézkalitkával átellenben van egy másik kalitka, tulajdonképen
vasrostély, melyet fel lehet vonni, s melyen belül egy kis sötét
kamrácska látszik – s ez Dömsödi úr hálóterme. E kamrácska minden
oldalról vaspléhekkel van kibéllelve; az ágy mellett és körül
pisztolyok, puskák és mindennemű halálhozó fegyverek vannak
felaggatva, támasztgatva, nyilván mutatók, mily nagy bizalommal
viseltetik Dömsödi úr az alatta és körülötte levőkhez.</p>
<p>Tehát este felé van az idő. – Dömsödi úr nincs honn, s teremében
fesztelenül mulatják magukat a szárnyas és szárnyatlan állatok, mit
különben, ha otthon volna is, <span class="pagenum"><a name=
"Page_52" id="Page_52">-52-</a></span> megtennének. E paradicsomi
hangicsálás alatt megnyilik egy rejtett szőnyegajtó s rajta egy
fiatal ember bújik be; belépvén szertenéz, meglátja az említett
vasládát, s mintha csak egyenesen annak tiszteletére jött volna
ide, hozzá rohan, zsebéből egy csomó kulcsot keres elő, a csomó
kulcs közül kiválaszt egyet, s nagy örömére az egész ládán nem
talál lyukat, hová azt bedugja; nézi jobbról, balról, szegleteinél,
sehol be- vagy kilátás; mérgelődik, meg akarja emelni a ládát, de
igen nehéz, leginkább azért, mert a pallóhoz van srófolva; most még
jobban mérgelődik. A mint ily szerelmesen tapogatná, húzogatná és
feszegetné a vasláda különbféle furfangos faragványait, véletlen
nyomás következtében felpattan egyik szegleténél a kulcslyukat
rejtő czifraság; de oh, váratlan boszúság! a kulcslyuk még
czifrább, mint az azt rejtett czifraság, s a miképen meg vagyon
irva, hogy könnyebb a tevének keresztül menni a tűfokán, mint
gazdag embernek a mennyország kapuján: azonképen nem lehetett az
említett kulcscsal az említett kulcslyukba behatni. A fiatal férfi
véghetetlenül kezdte fejét vakarni, s ha mert volna fenhangon
káromkodni, az üldöző sors bizonyosan bőven kikapta volna a magáét,
– de hihetőleg neki is fontos okai voltak arra, hogy magát
csendesen viselje.</p>
<p>Így tépelődvén s keresvén mindenütt azon valamit, mit még soha
sem látott, hirtelen egy ötlet keletkezik agyában; homlokon üti
magát s felugrik. Bepislant a rostélyos hálószobába, s ott látja a
sorban felállított fegyvereket.</p>
<p>Ezektől borsózik a háta.</p>
<p>– Eh mit! tusakodék magában, s a rostélyt felemeli.</p>
<p>A rostély nem levén belülről megakasztva, a törekvésnek enged s
fölemelkedik.</p>
<p>Az ifju belép a terembe; óvakodva vizsgálja össze a golyóra
töltött fegyvereket, a lőport szorgosan kiszórva a serpenyőkből,
azoknak gyujtólyukait vékony fácskákkal beszegzi, azután a
serpenyőket újra fölporozza s a fegyvereket szokott polczaikra
visszahelyezi. Ezt befejezvén, <span class="pagenum"><a name=
"Page_53" id="Page_53">-53-</a></span> szép-csendesen ismét
kisétál, a rostélyt leereszti, s a rejtekajtón, melyen bejött,
nyugodt lélekkel távozik.</p>
<p>Az idő sötétedni kezd; a hálóterem madarai elülnek, csak a
bagoly jajveszékel magánosan, mint egy kárvallott szotyák, s a
medve dörmög kalitkájában, nem tudván melyik oldalról vesse meg a
hátát, hogy a szúrós drótfalhoz ne érjen.</p>
<p>Künn a hazatérő marhák kolomphangjai hirdetik a naplementet; a
falu túlsó részéből az estharang, a Körösből a malmok ketyegése, a
kertek alul a békák esti hangversenye hangzanak fel.</p>
<p>Az éjszakának e költőien andalító elközelgtével, az úri lak
belsejében ajtócsattanások, éles, szedtevettéző hangok s mázsás
lépések kezdenek hallatszani, mind oly előzmények, mikből Dömsödi
Góliáth János úr haza érkeztét okkal lehet következtetni; s kis idő
mulva kulcs nyikorog a hálószoba ajtajában s csakugyan belép –
Dömsödi úr.</p>
<p>Az ajtóban elvevé az őt követő cseléd kezéből a kétkarú
gyertyatartót; annak két poflevet igér azon esetre, ha szobájába be
mer tekinteni. Ezután beveszi a kulcsot s ráfordítja; kettős
závárral bezárja ajtaját s miután annak valóságáról meggyőződött,
hogy ajtaja csakugyan zárva van, minden asztal és pamlag alját
megvizsgálván, vajjon nem rejtette-e magát valaki alájuk?
nagy-bátran fütyörészve fel s alá sétálgat szobájában, olykor
meg-megállva, mintha hallgatóznék.</p>
<p>Majd az ablakain tapogatta össze-vissza a vasakat. Azok is
erősen állnak és mozdíttatlanul. Végre, mintha szégyenlené maga
előtt saját önmagát, hirtelen, rögtönzött merészséggel és
elhatározottsággal leveté bekecsét, s azt egy székre dobván,
lefekvéshez készült; de gyanúsan hátra és oldalt szaladgáló
pillantásai, minden lépten-nyomon meghazudtolák a színlett
nyugodtságot.</p>
<p>– Ej! így beszélt magában, a mint hálókamrájába vonulva,
öltönyeit egyenként rakosgatá le, bolondok, bizonyosan álmodtak, –
ostobák! Azt mondják oda lenn, <span class="pagenum"><a name=
"Page_54" id="Page_54">-54-</a></span> hogy míg én itthon nem
voltam, valaki jött, ment, kopogott, itt fenn szobámban.</p>
<p>S ezzel ismét és újolag összekereste Goliáth úr szobája minden
zeg-zugát, kivont karddal és kettős kargyertyájával; a falakat
megböködte, – pedig jól tudta, hogy rejtekajtó nincs szobájában, –
s miután semmi nem hiányzott, ismét bement kamrájába; a rostélyt
lekapcsolta, papucsait lerugta, s mint a kit kergetnek, ágyába
felszökött, dideregve vonván fejére takaróját.</p>
<p>– Hm, mit hallhattak hát? kezdé újra, felemelve fejét s az égő
gyertyába bámulva szemeivel. Bizonyosan a majmok vesztek össze s
azok ugráltak a padlaton. – De még is, – hátha valaki…? s itt
megakadt gondolata. Nézzük meg még egyszer, susogá fölkelve;
mindkét kezébe egy pisztolyt fogott, a pisztolyok sárkányait
felhúzván.</p>
<p>– Tudom, úgymond, hogy semmi sincs a dologban, hogy majd reggel
magam is kinevetem magamat, de hogy mégis megnyugodjam…</p>
<p>Mentül jobban biztatta és felfegyverzette magát, annál inkább
reszketett és didergett.</p>
<p>– Csakhogy csendesen alhassam, vigasztalá magát s harmadszor is
kiindult szemlét tartani szobájában, mely szemle azonban, az ő
csöndesen alvására nézve, nem a legkedvezőbben talált kiütni,
mivel, a mint történetesen vasládájára találta vetni szemeit, azon
a legkétségtelenebb bizonyítványait látta, hogy idegen járt
teremében.</p>
<p>A felpattant zárrejtő czifraság nem volt helyre nyomva…</p>
<p>– Gyilkos! ordítá Dömsödi úr, pisztolyát felemelve, mintha már a
háta mögött állana az, ki bezárt ajtókon át jár szobáin keresztül,
s e fölfedezés által komoly rettegésekre hivé magát feljogosítva.
Azonban, habár meg nem nyugtatta is e gondolat, de félelme alakján
változtatott.</p>
<p>Ha ama titkos megjelenő egy rejtelmes intést irt volna fel
asztalára, vagy falára véletlen egy feszületet függesztett vala,
vagy tükrét fátyollal vonta volna be, szóval ha valami, Dömsödi úr
lelki állapotjára vonatkozó nyomát <span class="pagenum"><a name=
"Page_55" id="Page_55">-55-</a></span> hagyta volna ott létének,
Dömsödi úr rögtön megszökende házától; de így, miután ládáján
tapasztalá, milyen nemű és alakú ellenséggel van dolga, magasabban
kezdte hordozni fejét s készületeket tett netalán megjelenendő
kisértetének illő elfogadására, pisztolyait, – számszerint hatot, –
maga elébe rakta az ágya előtti asztalkára, s vánkosára könyökölve,
ébren, álmatlanul leste a pillanatot, melyben azoknak hasznát
vehesse.</p>
<p>Tornáczában, a láda előtti asztalon, halványan égett egy kék
üvegmécses, reszkető világával belobogtatva az alvószobát; tollas
lakosai a tornácznak nyikorgó nyöszörgések között alvának drót
lábtóikon, – olykor a medve zörgött lánczaival.</p>
<p>Különben csendes volt minden és setét.</p>
<p>Főoka volt Dömsödi úr ezen állatokhozi előszeretetének
emberektőli félelme, félelme a sötét éjszakától, s a sötét éjszaka
és sötét lelkiismeret rémeitől. Így legalább éjente nem volt
magában; hallott hangokat és vigasztalódék, hogy lények vannak
közelében, miktől nincs mit félnie, s ezeknek folytonos csevegése
elverte lelke gondolatjait.</p>
<p>Különös ellenszenve volt azonban az óraütések és az órák
ketyegése ellen, mely miatt egész kastélyából mindennemű órák
száműzve voltak, annyival inkább, minthogy nála gyakran reggel volt
az este, délben a reggel és késő éjjel a dél, és így időmutatókra
semmi szüksége sem volt.</p>
<p>A mint így hallgatva, félsötétben virraszt s szemeit nem meré
lehunyni, hirtelen, a nagy hallgatásban úgy rémlik előtte, mintha
falán kívül valaki kaparászna. Feszülten néz és hallgat, s szobája
egyik szögletében egy előtte ismeretlen rejtekajtót lát felpattanni
s azon át egy fiatal embert besurranni. A fiatal ember minden
tétovázás nélkül azonnal Dömsödi úr levetett bekecse felé indul,
annak belső zsebjéből a fortélyos láda kulcsát előtapogatja s azzal
a ládát minden kinálás nélkül kinyitja.</p>
<p>Dömsödi úr jól látá a mécsvilágnál, hogy azon fiatal
<span class="pagenum"><a name="Page_56" id=
"Page_56">-56-</a></span> ember senki más, mint saját fia; nem
szólt, hanem így gondolkozott: én nem tartozom tudni, hogy ő
kicsoda, azt látom, hogy rabolni jött ide s agyonlövöm. Akkor majd
összekiáltom cselédeimet, s azok feltört ládám mellett vérében
találandják őt, s én megszabadulok pénzem egyik leggyűlöltebb
pazarlójától.</p>
<p>Így gondolkozva Dömsödi úr, legközelebb álló pisztolyát
előragadta, rá czélzott, elcsattantotta, a lőpor lobbot vetett – és
a pisztoly nem sült el.</p>
<p>Az ifju ember, mintha észre sem venné, hogy rajta kívül más
valaki is van a szobában, foglalatosságát folytatta, zsebjeit a
ládából kimarkolt aranyokkal és bankókkal tömögette.</p>
<p>Dömsödi úr megütközve vizsgálta sorra fegyvereit, a golyó
mindenikben benne s a serpenyő fel volt porozva, egy másikat
irányzott fia fejének, elcsattantotta, de az sem sült el. Így a
harmadik, negyedik, ötödik, hatodik, mind csütörtököt mondott s egy
sem nyilatkoztatta készségét az apát gyermekgyilkolási szándékában
előmozdítani.</p>
<p>S a fiatal ember bámulatos hidegvérrel folytatta megkezdett
munkáját.</p>
<p>De már ez több volt, mint elég, hogy Dömsödi úr félelmeit a
legdühösebb vakmerőséggé változtassa át. Kiugrott ágyából,
felrántotta rostélyát, papucs és japonica nélkül előrohant, és neki
esett ököllel a jóhiszemű ifjúnak.</p>
<p>Az pedig épen tele markolván mindkét kezét tíz forintosokkal s
látva a fenyegető veszedelmet, a középen álló kerek asztal mögé
ugrott, s miután a kezében levő csomagnak már zsebjeiben nem talált
helyet, azt kalapjába vetette, s a kalapot fejére felvágta.</p>
<p>Ekkor az apa és fia futóskát kezdtek futni az asztal körül, a
fiu friss volt, Dömsödi úr dühös, ha Dömsödi úr jobbra került, ő is
jobbra, ha Dömsödi úr az asztal fölött ugrott át, ő az asztal alatt
bújt keresztül.</p>
<p>– Te semmirekellő, kezdé Dömsödi úr, látván üldözése
sikertelenségét, míg a fiu, az asztal két szélét fogva, gyanúsan
<span class="pagenum"><a name="Page_57" id=
"Page_57">-57-</a></span> várta az újabb megtámadást. Te
semmirekellő! hogy mersz te az én pénzemhez nyulni, ha lopni
akarsz, miért nem mégy máshova? miért rabolsz meg épen engem?</p>
<p>– Hm! – kezdé a fiu hideg mosolylyal, mindennek van oka; ha meg
akarja kegyed, édes apám, e rendkívüli esetnek okát ismerni,
tanácslom, viselje csendesen magát s üljön le, ha úgy tetszik,
amoda a zselyeszékbe, majd akkor körülményesen elmondok okokat és
következményeket, miknél fogva kegyed bizonyosan átlátandja
cselekedetem okszerűségét.</p>
<p>– Akaszszanak fel! óhajtá Dömsödi úr, s remélvén, hogy így majd
talán hamarabb megcsípheti a fiut, leült.</p>
<p>– Tehát legelsőben is tudnia kell kegyednek, drága apám, szólt
ez, félig felülve az asztalra s lábaival harangozva, hogy kegyed a
napokban birói zár alá fog jutni.</p>
<p>– Én-e? kiálta Dömsödi úr s torkában a hang, szivében a vér
fagyott össze.</p>
<p>– Biz úgy! folytatá a fiu, con amore ásítva. Látta a tens
vármegye, hogy kegyed minden vagyonának ki akar menni a könyökén,
hogy pazarlásai fölöttébb okszerűtlenek, szóval, hogy nagyon
egyenes útján rohan a maga és örökösei tönkre juttatásának: e
végett, saját alázatos folyamodásom következtében, a mult
közgyűlésen kegyed ellen a tens rendek sequestrumot kegyeskedtek
rendelni. Én azonban tudván, hogy kegyed a napokban nagy mennyiségű
pénzeket szedett fel jószágaira, sőt saját anyai örökömet is szinte
túlterhelte már adósságokkal, czélszerűnek és illendőnek találtam,
e majdan az én bőrömet égetendő összegeket gondviselésem alá venni,
miket kegyed hihetőleg nem fogott volna a lezáratók kezéhez
juttatni. Hát nem gyönyörű előrelátással bántam ez ügyben, most
mondja meg, apám?</p>
<p>Dömsödi úr elbámult, mintha a guta ütötte volna nyakszirten.</p>
<p>A dolog világos volt, s csak azon tanakodott még magában, vajjon
agyonüsse-e a fiut, vagy csak a nyakát tekerje <span class=
"pagenum"><a name="Page_58" id="Page_58">-58-</a></span> ki?
Mindkét esetben közelebb kellett hozzá jutni s e miatt legjobbnak
találta, egy keze ügyében álló széket felragadni s azt édes fiához
sujtani, ki azonban a hajítás elől idejekorán lebukván, a szék
egyenesen neki ment a tükörnek, a tükör összetörött, a bagoly
leesett, s a visszaeső szék hozzácsapódott a medve lakához.</p>
<p>Erre az áldás minden oldalról szállt a fiura: nem maradt
épkézláb szék, virágcserép, tajtékpipa, mely utána ne repült volna;
kalitkák, benne levő madarakkal, gyertyatartók gyertyástól, s
minden mozdítható butor utána röpült, míg ő szekrények-, asztalok-
s pamlagokon átugrálva, futkározott üldözője elől; végre fáradtan
és lihegve a középen megállt s ott elszántan bevárta az apját, nem
mutatván többé szándékot az elfutásra.</p>
<p>– Széttéplek, ordítá fogcsikorgatva, s magán kívül dühében az
apa, s összeszorított öklökkel neki rohant, szemeiben nem volt
irgalom.</p>
<p>A fiu nem futott előle.</p>
<p>Már szinte kezei közt volt, már Dömsödi úr maga is azt hitte,
hogy megmarkolta, midőn a virgoncz fiatal sebesen mint a kényeső
átcsúszott az ölelésére siető öreg hóna alatt, Dömsödi úr pedig
fejével neki rohant az előle szaladni nem akaró és semmi rosszat
nem sejtő kályhának s annak oldalát irgalmatlanul betörte
fejével.</p>
<p>De a kályha is betörte Dömsödi úr fejét.</p>
<p>Egyet tántorodott, két kezével feje tetejéhez kapott s ezzel
végig nyult a padozaton.</p>
<p>Fia pedig, miután ismét nyugalomban érzé magát, foglalatosságát
a vasas láda körül folytatá.</p>
<p class="center">* * *</p>
<p>Harmadnapra az öreg Dömsödit édes fia zár alá juttatá, az ifju
Dömsödit pedig édes apja bűnvádi perbe idézteté, mely elől azonban
a fiatal ember szép módjával megszökött.</p>
<p class="center">* * *</p>
<p><span class="pagenum"><a name="Page_59" id=
"Page_59">-59-</a></span></p>
<p>Nem lesz helyén kívül, néhány szót mondanunk itten, Dömsödi úr
előbbi élete folyamának megismertetéseül.</p>
<p>Ő egyike volt azon szerencsétleneknek, kik születésökkel hozzák
a világra ama mintegy firól-fira szálló átkot, esztelen
különczködésöket, mely később fonák nevelés és a mindennapos rossz
példák megszokása által, kétszeresen vérökbe rögzött.</p>
<p>János úr, már mint gyermek, nagy széltoló volt. Apját tegezte,
míg az őt báró úrnak czímezé. S míg egyrészről grófi mamája
majomszeretete kényeztetésivel mérgezte be fiatal szivét, addig
atyja abban találta gyönyörét, hogy a fiut káromkodni tanítá.</p>
<p>E tanítás nem is veszett kárba János úrnál, ki később több
rendbeli szép tulajdonságaiért annyira elhíresedett, hogy még
bajuszát sem tudta kipödörni, már is oly messze kerülte ki minden
emberséges ember, a milyen messze csak kerülhette.</p>
<p>Nők irányában a legdurvább vakmerő volt, kivált, miután egy
szerencsétlen himlő-nyavalyája arczát annyira elcsúfította, hogy
mikor legelőször a tükörbe nézett, maga is a szeme közé köpött
magának. S a mit e szerint kellemes voltával el nem érhetett: a
szerelmet, azt sértő durvaságai által vélte megnyerhetőnek.</p>
<p>Később, hogy felserdült, az országgyűléseken oly kötni való
beszédeket tartott, miszerint ha az ember nem volt volna
meggyőződve arról, hogy feje nincs, azt hihette, mikép minden
perczben fejével játszik.</p>
<p>Szája mindig tele volt zsarnokok elleni anathemákkal, pedig
saját körében valóságos ördöge volt mindenkinek, ki körmei és
denevérszárnyai alá jutott.</p>
<p>Oktalan pazarlás, izléstelen kicsapongások, affectált
eredetiség, mívelt vadság, ezek voltak ifjukori jelleme fővonásai.
Olykor vadászatokat tartott falujában s utcza-hosszat kergette
kutyáival és vad czimboráival a dámvadat, mely alkalommal egykor,
midőn a dámvad a két falut elválasztó árkon átugorva a túlsó
falurészbe menekült, ő <span class="pagenum"><a name="Page_60" id=
"Page_60">-60-</a></span> és utána nyomult csoportja a feltámadt
falubeliektől emberül elpáholtattak, s ugyan ekkor Dömsödi úrnak
állát úgy megütötték, hogy annak emlékét teljes életében hordoznia
kelle.</p>
<p>Végtére, hogy befejezze ostobaságai lajstromát:
megházasodott.</p>
<p>Nője áldott, szelid teremtés volt, kit hatalommal erőszakoltak
hozzá, s kinek kimondhatlanokat kellett tőle szenvednie.</p>
<p>Gyakran elzárta őt hetekig, hónapokig, majd ismét kényszeríté
fényes társaságokba menni, a legódivatúbb avult ruhákban; egyfelől
zsarnoki féltékenységével üldözve, kinozva, másfelől a
legszemtelenebb kalandorokat csődítve s biztatva az erényes hölgy
csábítására.</p>
<p>Egykor kocsira ülteté nejét s hat egész hónapig utazott vele,
sehol egy napig is nem nyugodva, hanem kódorogva Tolnán, Baranyán
keresztül, minden czél nélkül, mint a ki az eszét kergeti, s midőn
a gyöngéd nő, a kinzásokat megsokalva, kijelenté előtte, hogy válni
akar, azt oly kegyetlenül megverte, hogy a nő két hét mulva a
szenvedett méltatlanságok következtében meg is halt, hagyván maga
után egy fiut, kinek neve lett Péter.</p>
<p>Ebben is benne volt a Dömsödi vér.</p>
<p>Finom, nőien szép arczulatját ugyan anyjától öröklé, de a lélek
apai hagyomány volt benne, szenvedélyes és túlzó, pártütő minden
isteni és emberi törvény ellen, nem szeretett senkit, nem kedvezett
senkinek, csak szenvedélyeinek, s azokra valódi studiumot
fordított.</p>
<p>Oly kitanult gyomorhős, mint ő, ki a puddingok, fricasseek,
kotelettek és omelettek irányában annyi practicus ismeretekkel birt
volna, nem találkozott hét vármegyében.</p>
<p>Hol a felett kelle itéletet hozni, minő elsőségei vannak a kozák
lének a rákfark-ragout felett, vagy párvonalt kelle húzni az
ananászmeridon és a narancsmarmelad között, vagy előszámlálni egy
okszerű franczia aspikkal koszorúzott rhája-pástétom kellékeit; ott
senki sem lehetett oly <span class="pagenum"><a name="Page_61" id=
"Page_61">-61-</a></span> competens biró, mint Péter úrfi, kinek
néhány nagyszerű baklövésen kívül, bizonyos, még senkitől fel nem
talált étel-neme is köszöni létrejöttét, mely készül
madárnyelvekből, bibicztojás- és egyiptomi szilvából, továbbá
szerecsendióból, rákfarkából, ságó-darából, melyek együtt, hámozott
füge, borjufülek és aprószőlő, nemkülönben szegfüszeg és magyarbors
hozzájárultával összeapríttatván, rhummal s tejfellel
feleresztetnek, elsőben lassú tűznél megfőzetnek, azután
megpároltatván, formába tétetnek, s legvégre parázson megsüttetnek
s narancs- és uborkasaláta keverékkel feltálaltatnak, neveztetvén
ezen comedentia «olla potrida à la Babel»-nek.</p>
<p>Ily lángészi tünemény volt Péter úr, noha alig tizenkilencz
esztendős, a gyomortöltési tudományos pályán, s e törekvés volt
minden szenvedélyei között a leghatalmasb, a többi csak mint ennek
mintaképeit viselő torzgyermek tünt elő.</p>
<p>Még soha igazán nem szeretett, s már is oly kórjelenségei
mutatkoztak rajta a természetet megcsúfoló indulatkinövéseknek,
minőkre csak a Nérók és Caligulák feslett ideje mutat példákat.</p>
<p>Tetszett neki a legaljasabb társaságok undok gyönyöreiben nyakig
fetrengeni, s főfő élvezetnek tartá, ha a jámborságban élő
házaspárok boldog nyugalmát fenékig felforgathatá.</p>
<p>Mindenkinek tette a szépet, úri hölgyeknek és parasztnőknek,
szépnek és éktelennek, erényesnek és kikiáltottnak, ifjunak és
vénnek, boldognak, boldogtalannak; és ebben is meg volt saját
modora: mívelt hölgy iránt lehetőségig goromba volt, míg holmi
félszobalányok irányában a leggyöngédebb saloni hangokat vont elő;
a kellemest a női kecsek fitymálásával mulattatá, a formátlannak
angyalokról beszélt, hírben álló nőkkel kész volt a közhelyeken
karonfogva sétálni, míg szemérmes fiatal lánykákat szemüveggel
utcza-hosszat fixirozott.</p>
<p>Mindezen szép tulajdonságaihoz járult még, hogy noha
<span class="pagenum"><a name="Page_62" id=
"Page_62">-62-</a></span> édes hazájának soha egy váltó garast érő
hasznot nem tett is, noha pártolt mindent, mi külföldi és ellensége
volt mindennek, a mi a hazán belől született, bor, paripa, művész,
posztó és spanyolviaszk, mindazonáltal, ha tettre került a dolog,
azaz ha a németeket kellett a kávéházból kiverni, vagy úton,
útfélen kormányt és kereskedési viszonyokat és minisztereket és
nemzetellenes hivatalnokokat szidni, mocskolni: kisem volt nagyobb
izgató, mint Péter úrfi, kinek már gyermekkorában nagy ellenszenve
volt mindenki ellen, ki nem magyarul beszélt, mert nem szeretett
nyelveket tanulni; kormány elleni hadonázására pedig egy kis
nevezetessé lenni vágyás viszketege csiklandozá, melyet az illetők
akként bosszulának meg rajta, hogy észre sem vették.</p>
<p>Egy szóval Péter úrfi rendkívül kitüntette magát, mind
eszményileg, mind tettlegesen a hydrotechnikában, a mennyiben
tudniillik egy bizonyos neolog e szót «hydrotechnikus» ekképen
fordította magyarra «vízész».</p>
<p>Most térjünk a falu tulsó oldalára. Mindazon áldás, melyet
okszerűen buzdított szorgalom és jól irányzott akarat a népen
megörökíteni képesek, itt, e fél falunak minden részeiben, a
házakon, kerteken és a lakosok arczain sokszorozva látszanak: a
feltünő csinosság minden oldalon, az a falusi egyszerűség a szépnek
a hasznossali összeköttetésében; a házak előtt az árnyékos diófák,
az udvarokon kerekes kutak, a virító sövényekkel kerített
gyümölcsös kertek, a háztetőkön a tollászkodó galambok, az utczán a
boldog kinézésű, nyilt homlokú lakosok, a friss, csinos, jó kedvű
menyecskék, a tiszteletben tartott öregek, munka idején az
ernyedetlen szorgalom, ünnepnapon a rózsaszinű kedv, a házi
mulatságok és a vendégszerető barátság. Mintha egy idegen országba
lépne az ember, melyben mégis oly otthon érzi magát.</p>
<p>Itt nem látni az eltörpült halavány arczokat, beteges
vonásaikkal, nem a rongyos kalyibákat, de nem is ám a ronda
fényűzéstől csillogó kastélyt, mely amott a túlsó <span class=
"pagenum"><a name="Page_63" id="Page_63">-63-</a></span> falu végén
úgy áll nagy kevélyen, mintha röstellené alacsony pórkunyhóktóli
körülvétetését…</p>
<p>Egyszerűen s mégis méltóságosan áll itt a többi házak sorában az
úri lak, tágas udvarán magas artézi kút szökik fel, a nap ezer
szineiben ragyogó egyetlen vízoszlopban, melynek egészséges vizét
kőcsatornák vezetik szét a víz szűkében szenvedő helység minden
részébe.</p>
<p>Maga a kastély egyszerűen négyszögre épült, homlokzatán doriai
oszlopokkal, magas, földig menő ablakai az olasz világra
emlékeztetnek; az utczára néző oldalán díszes erkély hajol ki,
körülrakva virágzó oleander- és rózsafákkal, túlsó oldalát egy kies
liget veszi körül, melynek közepén cyprusfáktól körözve, művészi
faragványú fehér márványszobor van felállítva, Pomonát képviselő;
belebb pedig kisded gömbölyű tó, melynek tükrében hattyúk
uszkálnak, közepén virágokkal tarkálló szigetke, a sziget közepén
terebélyes, ezüst olajfa.</p>
<p>A kastélynak ezen kert felőli oldala festői; előtte két ölnyi
széles ér folyik, melyen keresztül ószerű fahéjjal fedett hidacska
vezet, a vízben széles fényes levelek és fehér virágok lebegnek, s
virgoncz pisztrángok kergetik egymást; a bejárásnál két,
favastagságú repkénylonczfa van ültetve, melynek kúszó indái
végtelen fonadékokban lepik el a falakat, s felhatnak a tetőig,
piros hosszú virágaikat alálógatva, az ablakok tele vannak
virágokkal, a bejárás fölött repkénynyel átfont erkély csillog,
melyről a Kőrösre, a messzeterülő s sárga kalászokkal hullámzó
földekre van kilátás.</p>
<p>Ötvenkét évig lakott e házban az öreg Szilárdy Mihály gróf, s
kezei alatt áldás virági és gyümölcsei szaporodtak a népen.
Ifjusága mostohább időkben tölt el, hogysem e hőkeblű hazafi, kit
nemzete iránti buzgalma szüntelen a csatamezőn tartott, azon
szellemi képességeket kifejthette volna magában, mely a
Szilárdy-család minden tagjaival úgyszólván vele született. Ő mind
végig tetőtől talpig becsületes, nyiltszivű, alattvalói iránt
tekintélyes, de mégis <span class="pagenum"><a name="Page_64" id=
"Page_64">-64-</a></span> bizalmas és leereszkedő, mindennemű
zsarnokság gyűlölője, királyát és nemzetét imádó, s mindenkitől
tisztelettel említett férfiu maradt, igazi mintaképe azon ősmagyar,
agg főnemeseknek, kik ősz hajaikkal is több szívmelegséget mutatnak
romlatlan kebelökben, mint sok akkori és mostani ifju
honremény.</p>
<p>Egyetlen fia, Leander, atyjához mindenben hasonló; tizenhat éves
volt, midőn őt az öreg gróf, engedve a kor igényeinek, külföldre
utazni küldé. Még akkor Magyarhonban nem sok látni való volt, s a
mi volt is, csak azt lehetett belőle tanulni, hogy nagyon, nagyon
hátra vagyunk.</p>
<p>Az ifju gróf nevelője kíséretében beutazta a külföld
nevezetesebb helyeit, látta a világot emelkedettségében és
sűlyedésében: fényt és nyomort, szabadságot és rabszolgákat, látott
fejetlenláb democratiát, hátrakötött kezű monarchiát, látá a
kereskedés és földmívelés tökélyeit, hazájokért élő és a haza nevét
nem ismerő népeket, volt a londoni Westminsteren és az egyiptomi
gulákon, volt Schweiz hóbérczein és látta onnét kicsinynek az
embert, volt a világtenger viharai közt, s látta ott nagynak az
Istent. Négy évig utazott künn, mire visszajött: atyját sírjában
találta…</p>
<p>S hazája?</p>
<hr class="tb" />
<p>Összehasonlította azt azon országokkal, melyeket beutazott, s –
nem sóhajtott. Nem, sokkal érettebb elmű volt, minthogy ne tudta
volna, hogy a fohászkodás nem orvosság, s szép szó csak Trójában
épített falakat, ha igaz; tudta, hol javítni kell: oda cselekvő
kezek szükségesek, vasakarat és ismeretek.</p>
<p>Már húsz éves korában korengedményt kapott megyéjétől, mi eléggé
tanusítja lelke és elmetehetségei szokatlan kifejlődöttségét, s ez
idő óta jószágait maga kezelve, kezdte mindazon tapasztalásokat
saját alattvalóira alkalmazni, miket külföldi utazásai alatt,
figyelmes vizsgálódásai által elsajátított, s noha üdvös újítási
közben nem egyszer kellett a legkülőnneműbb túlsóságok, megrögzött
és apáról fiura szállt előitéletek, gyakorlatba nem vehető elvek
<span class="pagenum"><a name="Page_65" id=
"Page_65">-65-</a></span> alkalmazhatlansága ellen és számtalan
egyéb akadályok seregeivel küzdenie, bár legtöbbször és legüdvösb
szándékait meghiusították az általános népszellem ébredtelen közre
nem munkálása, s a megszokott ősi ferdeségek: mindamellett is
törekvéseinek elvitázhatlan nyomai maradtak a birtokait lakó nép
mind külső, mind belső életében, a tetterőre irányzott akarat,
kellő kifejlődésre szorgalmazott képességek, a példák és kellő
ismeretek által egyrészről felvilágosított, másrészről buzdított
vállalkozási szellem, bár szűken és sokára, de megtermették
gyümölcseiket, s mint egyfelől a gazdagon kamatozó föld, melynek
nagyobb része a Tisza mocsárjaiból ragadtatott ki, a kényelmes
csinos épületek, s azok lakóinak elégült tekintete, az érzéki
jóllétnek nyilvános jeleit hordák magukon: úgy másfelől a csinosan
és jó karban tartott templomok, a látogatott és jó tanítókban nem
szűkölködő népnevelő intézetek, mik közt a gazdasági iskola,
egyedül a földmívelő alsó osztály számára felállítva, különös
megemlítést érdemel, s magának e népnek minden korszerű
ismeretekben (a vármegye tömlöczét kivéve) jártassága, élő
tanúbizonyságai voltak annak, hogy a szellemi haladás az anyaginál
semmivel sem maradott hátrább.</p>
<p>Az ifju gróf szerfelett higgadt kedélyű, gondolkodva tevő, s
gondolatjait elvekre építő férfi volt, ki nem mohó újításvágygyal
rohanta meg a fennálló szokásokat, vállalkozásokba kapva, miknek
kimeneteléről bizonytalan lehete, hanem a hol bontott, azt
kimélettel tevé, a hol építe, szilárdul; s az biztosította számára
leginkább a nép bizalmát és saját tekintélyét, hogy soha sem kapott
oly dologba, melynek sikere később kézzelfogható ne lett volna, s
nem kezdett olyat, a mit később abbanhagyott volna.</p>
<p>Világosan tapasztalá, hogy a népnek sem anyagi, sem szellemi
jólétét, külön-külön, egyiket a másik nélkül előmozdítani nem
lehet; együtt és egyenlő lépéssel kell annak mindkettőnek haladni,
kézben kéz és egyiknek a másikért, s hogy e két érdek: szellemi és
anyagi annyira össze vannak <span class="pagenum"><a name="Page_66"
id="Page_66">-66-</a></span> egymással szőve, s hogy legcsekélyebb
részleteikben egyik a másiknak majd oka, majd eredménye, miszerint
e kettőnek egyszerrei haladását eszközölni nehéz ugyan, de külön
csaknem lehetetlen, s ezen elve volt minden tettei: ben a
vezérfonal; meg tudta választani a középutat az idealis
enthusiasták azon téveszménye között, mely minden embert egyaránt
nemesen érző, s szabad akaratjában erények gyakorlására hivatott,
egymás közt mindenben hasonló, s csak a korlátozatlan szabadságban
boldog lényekül állít fel, s azon gyáva és önző kasztérdekű elv
között, mely teremtményekről tanít, kik csak azért látszanak
alkotva és daróczba öltöztetve lenni, hogy a náluk hatalmasabbnak
földjeit míveljék, s előtte meghajoljanak; grófunk olyannak vette
az embert, a milyen: gyarló, de minden nagyra képes agyag, melyet
csak alakítani kell, hogy remek mű, vagy cserépedény váljék
belőle.</p>
<p>Hogy mivé vált az ő kezei alatt: ezt megmutatta a
következés.</p>
<p>Ő volt az, ki bár csekély körben, törvényeink azon hiányán
segíteni tudott, miszerint azok csak a bűn fenyítésére, nem
egyszersmind az erény megjutalmazására vannak hozatva.</p>
<p>Bitófákat állítunk a vétkezők rettentésére, de a becsületesnek
nem adunk kilátást arra, hogy ha egész életén át tűrt, fáradott,
remélt, bízott Istenében és embertársaiban, megosztotta falatját az
éhezővel: lesz-e, ki majd, ha ő is becsületessége mellett
koldusbotra szorul, vele falatját megossza? Pedig az a másvilági
üdv oly transcendentalis eszme, hogy nem lehet vétkül tulajdonítani
a szegény pórnak, ha korlátozott fogalmai nem látnak benne elég
ingert arra, hogy egész életét keresztyéni módon végig martyrkodja,
holott a vétek felszinén annyi csábító máz van, mennyi a különben
is csak a bebizonyulás esetére bekövetkező büntetések rémképeit
könnyen háttérbe szorítja.</p>
<p>Az ifju gróf legelsőben is önhatalmilag megszüntette a nyilvános
büntetéseket. E tetteért ugyan keményen megrótta <span class=
"pagenum"><a name="Page_67" id="Page_67">-67-</a></span> a
vármegye, de uradalmának pallosjoga volt, s a gróf azt felelte,
hogy otthon parancsoljon a vármegye.</p>
<p>Ha valaki azt hiszi, hogy a nyilvános büntetések valami mód
nélkül üdvös hatást gyakorolnak a népre: szörnyű téveszmét táplál
magában.</p>
<p>Nézzünk és hallgassunk végig egy ily criminalis executiót.</p>
<p>A deresen egy suhancz fekszik, két hajdu hegedül rajta végig jó
olvasatlan huszonötöt, előtte az esküdt, körüle népcsoport.</p>
<p>Ütések hangzanak.</p>
<p>– Jajjajjaj! nagyságos uram! irgalom, kegyelem!</p>
<p>– Puff!</p>
<p>– Meghalok, meghalok, meghalok!</p>
<p>– Puff!</p>
<p>– Oda leszek, mindjárt kiadom a lelkemet…</p>
<p>– Puff!</p>
<p>– Jaj! nem többet soha, csak most az egyszer…</p>
<p>– Puff!</p>
<p>– Könyörüljön rajtam, tekintetes uram!…</p>
<p>– Hja, fiam, felel az exequens-biró, ma neked, holnap nekem.</p>
<p>– Oh, oh, oh, oh, oh…</p>
<p>Az óbégatás talán végetlenig tartana, hanem újra közbeszól a
mogyoró taktverő.</p>
<p>– Jobban üss, te Jancsi, mert majd te fekszel a helyébe! szól a
végrehajtó igazság. Hiszen már nem is jajgat.</p>
<p>Ez intésre Jancsi neki fohászkodik művészetének. A mulattatott
pedig észre veszi, hogy itt minden a jajgatástól van felfüggesztve
s akkorákat bődül, tág torokkal, mintha a szomszéd vármegyével
akarna beszélni.</p>
<p>– Szegény Miska, sopánkodik a népség s ki köténynyel, ki ünge
ujjával törli szemét.</p>
<p>Tehát félelem helyett részvét…</p>
<p>– No elég lesz, a többit elengedjük, szól az esküdt úr
<span class="pagenum"><a name="Page_68" id=
"Page_68">-68-</a></span> végre, miután 25 képében elveretett vagy
30-at. A delinquens felkel, megköszöni a vett szivességet, összeüti
bokáját s pajtásai közé elegyedik.</p>
<p>– Fájt-e? kérdik azok.</p>
<p>– Az első hármat éreztem, felel amaz, a többit azt sem tudom,
rám verték-e vagy a deresre; már talán ötvenet is kitudnék
állni.</p>
<p>S a közönség példát vesz róla, hogy biz ez rövid ideig tartott,
nem is halt meg bele; egy kicsinyt kikurjongatta magát s másnap
kinek van szélesebb kedve a korcsmában, mint Miskának?…</p>
<p>S a közönség példát vesz róla.</p>
<p>E helyett azonban nyilvános jutalmazásokat hozott divatba az
ifju gróf. Mérsékleti társulatokat alapított s erénygyakorló
egyleteket, melyeknek czélja a magukat szép s jó tetteik által
kitüntetett egyesek jutalmazása s az egésznek kellő buzdítás és
irányadás vala, de nem ám üres szenteskedés.</p>
<p>Sok volna elősorolni mindazon módokat és eszközöket, melyekkel
az ifju gróf jobbágyai jólétét szilárdítá, sok és talán unalmas
is.</p>
<p>Olyan világban élünk, a hol az önzéstelen jótét a mesemondások
közé tartozik.</p>
<p>Kapott is e szivességeiért az ifju gróf elég szép elismerést. Az
oppositió kicsinységekkel bibelődőnek, a conservativek veszedelmes
újítónak tarták; a fiatalság anglomaniával, az öreguramék
phantastasággal vádolák; a főfőrangú világ aprehendálta nála a nép
szeretetét, a nemzetes és vitézlő rend derogálta neki túlnyomó
ismereteit és gazdagságát; kiváltképen nagy szálka volt az mindenki
szemében, hogy sokszor rászorultak, hol pénzért, hol tanácsért s
mindenkor megkapták tőle, a mit kivántak; – a mi mindenesetre
bosszantja az embert.</p>
<p>Egy szóval, sok volt az irigye és lekötelezettje.</p>
<p>S ezzel, úgy hiszem, eléggé meg van dicsérve.</p>
<p>Vétkei közé sorozandó még az is, hogy a nőnemet rendkívül
<span class="pagenum"><a name="Page_69" id=
"Page_69">-69-</a></span> gyűlölte. De nehogy félreértessem,
hosszabban fejezem ki magamat.</p>
<p>Ama korában díszeskedő divatbábok, miket abroncsos
ránczbástyáikkal, csipkefellegeikkel, belisztezett hajfodraikkal,
festékvakolatokkal arczaikon s más egyéb kiegészítő részeikkel
együtt, akkoriban úri dámáknak neveztek, dámáknak pedig azért,
nehogy valaki bárcsak a legcsekélyebb nemzeti érzelem szennyét is
rájok képzelje;<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> – valamint ellenkezőleg ama
minden szellemi míveltség nélkül felmagzott falusi egyszerűségek,
kik az akkori időkben czél, irány, eszmélet nélkül vegetáltak végig
az életen s neveztettek leányasszonyoknak: nem pótolták ki azon
helyet, mit az annyi szépet, annyi nemest ismert fiatal férfi
szivében, az ifju erejében tökéletest teremtő ép phantázia ideálja
számára fenhagyott. Szépnek kellett lenni azon ideálnak, nőnek a
szó legszebb értelmében, tisztának, erényesnek és szellemien
míveltnek; pedig hajdanában a míveltség és erény nem igen jártak
egy úton.</p>
<p>Most már mindaz természetesen másképen van; az idő régen volt;
van húsz esztendeje (1844).</p>
<p>Egyszerű pompával bútorozott terem a gróf szobája. Falai
gyönyörű frescofestvényekkel díszítve, bútorai pompás erezetű
égerfából, alapszőnyegei remekművek és minden, a mit e szobában a
szem lát és a fül hall, remekmű és a szép ízlés tökélye; – pompás,
nagyszerű festmények a kor leghíresebb művészeitől, mik közül
kivált két kép vonta magára a figyelmet: egyik a Tátra képe, havas
ősz fejével, lábainál a viruló rónaság, zöld mezők és alacsony
<span class="pagenum"><a name="Page_70" id=
"Page_70">-70-</a></span> toronytetők; másik egy jellemkép: egy
nagy tó, befagyva az egész, közepén be van törve a jéglap, közel
hozzá egy gazdátlan kalap hever, előtte pedig egy kutya ül szomorú,
hű, bánatos várakozással s búsan néz le a vízbe, mintha felvárna
valakit onnét.</p>
<p>A szoba egyik szegletében öntött érczszobor van felállítva, egy
mentedolmányba öltözött férfit képező, hosszú lelógó bajuszszal és
oly mosolygó, nyájas arczczal, hogy az embernek szinte kedve
kerekedik őt megszólítani; ez a megboldogult Szilárdy Mihály
szobra, mely egyszersmind a kályha hasznaival van összekötve,
belülről üres és kívülről fűthető lévén. Gyakran mondá mosolyogva
az öreg gróf, hogy így legalább majd holta után is megölelgetik
örökösei, ha megfáznak.</p>
<p>Másik szegletet pompás fegyvergyűjteménynyel rakott szekrény
foglalja el, melyben a legbecsesb lazzarino csövek, gyöngyökkel
kirakott pisztolyok, damask szablyák láthatók; középett azon
fringia, melylyel egyik Szilárdy ős Budavára visszavételénél vívott
s melyet a meghalt Mihály hordozott csatáin; hüvelye durva ezüstmű,
vasa tenyérnyi széles és csorbákkal tele.</p>
<p>A szoba közepén egy kerek asztal áll, gömbölyű elefántcsont
lábon; lapján remek üveg mozaik-mű van kirakva: egy szőlőfürt és
mellette egy paradicsommadár; kivált a madár tollazatja, hosszú,
lelógó farkának szivárvány színe valami leírhatlanul pompás.</p>
<p>A boltozatról bronzlánczon nagy tejüveggel borított
kristálylámpa függ alá, melynek ragyogása kellemes fényt áraszt el
az egész teremen. Olykor egy fedett zöld kalitkában édesen zendül
meg egy fogoly csalogány hangja.</p>
<p>Karatlan gömbölyű széken, oldalt, egy fiatal férfi ül,
profiljában valami vegyülete a római patricius arczok jellemének,
az ős magyar keletiesen-daliás szépség vonásaival, sötétbarna, igen
sűrű szemöldei a nagy tiszta szem felett, a merész kifejezésű
sasorr, az erőteljes ajkak felett sarjazó felcsapott bajusz, a
gömbölyű áll, teljes épszinű <span class="pagenum"><a name=
"Page_71" id="Page_71">-71-</a></span> arcz, magas, egyenes, végén
erősen meghajló homlok s az apró fürtökbe kondoruló haj; s ez
arczhoz a széles vállak, izomdús karok, a domború mell s a minden
vonásokból kitünő benső nemesség, valami vonzó fensőbbséget adnak
külsejének, mely első tekintetre megragad, elbűvöl és felemel. Ez
Szilárdy Leander gróf.</p>
<p>A lámpa előtt egy másik férfi áll, hátul összefogott kezekkel s
mód nélkül bámul a lámpavilágba, mintha arra volna büntetve.
Tetemes orráról és apró szemeiről, mint szintén öltözete
elhanyagolt mivoltáról lehetetlen benne első pillanatra meg nem
ismerni a tudományokkal bővelkedő férfiut.</p>
<p>Ez Rónai Gábor, a gróf egykori nevelője, később utitársa,
jelenleg pedig egyike leghőbb barátainak. Előlegesen mondva nagy
mechanico-chemicus.</p>
<p>Tehát figyelmesen néz a lámpa világába.</p>
<p>Leander feléje fordul s elmosolyodik.</p>
<p>– Fogadjunk, úgymond, hogy kitalálom, miről gondolkozol
jelenleg. Amaz örökké égő lámpa titkai forognak most agyadban, mely
Olybius hétszáz éves sírboltja felnyitásakor abban égve
találtatott.</p>
<p>A férfiu helybenhagyólag bólintott fejével.</p>
<p>– Úgy van! felele s e fölséges titoknak a rosicrutianusok maig
is kizárólagos birtokában vannak.</p>
<p>– S te ezt szentül hiszed?</p>
<p>– A dolog nagyon kimagyarázható. Delius István az olajat alkotó
részeire bontván, felfedezte, hogy az semmi sem egyéb, mint víz és
szénsavany egyesülete; úgyde a víz alkotó részeit ismét kétnemű
levegő teszi, t. i. oxygen és hydrogen; a szénsavany szinte
levegőnemű; e szerint nagyon felfogható, hogy mihelyt azon mód ki
lesz találva, hogy ugyanazon chemiai procedura, mely az égés
tüneményét előhozza, az égést föltételező anyagi kellékeket is
előteremtse, a miket pedig előteremthet, miután levegő van
mindenütt, akkor fel lesz fedezve az örökké égő lámpa titka.
<span class="pagenum"><a name="Page_72" id=
"Page_72">-72-</a></span></p>
<p>– Valamennyi szappanosok és olajárulók halálos veszedelmére. De
hát vajjon ama híres Délius vagy Estélius István, miután olajból
készíte semmit, tudott-e viszont semmiből olajat készíteni?</p>
<p>– Épen ez azon körülmény, melytől az egész föltételeztetik; ha
az alkotó részek viszonti összetételének módja kitudatik: akkor
tünik elő a kivánt eredmény, e mód azonban nagyon különszerű; így
például oxigenből és hydrogenből keresztül pattantott villanyszikra
hozzájárulása által lehet vizet előállítani, míg a szénléget csupán
erős nyomás által folyékony anyaggá lehet változtatni.</p>
<p>– Még egyszerűbben is lehetne ezt magyarázni. Láthattad a parsok
laktanyáin jártunkkor azon naphta-forrásokat, mikből kiapadhatlan
égékeny levegő buzog ki s mit csak egyszer kell meggyújtani s
azontúl magától világ végzeteig elég. Ily naphta-forrás lehetett e
hiresztelt sírbolti lámpákba vezetve, miknek mindegyikét a velök
kapcsolatban levő óraművek, mihelyt azokat közelebbről akarta
valaki szemügyre venni, porrá zúzták.</p>
<p>A nagy tudományú férfiu vállat vont e, szavajárásaként villára
szúrható magyarázatra s ismét darab ideig tartó csend lőn, mit csak
a gróf és a csalogány szakasztottak olykor félbe, a csalogány esti
énekével, a gróf pedig üveg fuvolája hangjaival, melynek nemes és
hasonlíthatlanul tiszta hangjai a legbájosabb hajlásokban ömlöttek
ki ujjai alól; ama szívhez szóló sphærai zengés, a legmélyebb
zúgásaiban is csengő alhangok s az édesen fájó vibratio a magasabb
hangok hullámzó rezgésében, valami hasonlíthatlanul új érzést
támasztának a szívben. Ilyennek képzelheti az ember az æolhárfa
ideal-phantasticus hangját, vagy azt a szelleméneket, mit a
bujdosók kerengő röpte okoz.</p>
<p>A gróf maga is érzette e hatást s mintegy fölmagasztosulva
ejtette ki kezéből hangszerét; ha Gábor úr meg nem kapja,
összetörik.</p>
<p>– Kár lett volna érte, szólt közbevetőleg Gábor úr, noha
<span class="pagenum"><a name="Page_73" id=
"Page_73">-73-</a></span> hangja fölséges csengésére nézve
korántsem éri utól azon hangműszert, melylyel Strassburgban Carlos
Minonas producálta magát, ezelőtt vagy tizenöt évvel, az egy
üveghegedű volt, üveghúrokkal és üvegvonóval, melynek hallására egy
nő rögtön nervozába esett, egy másiknak a szíve szakadt meg, egy
férfi pedig kigyógyíthatlanul megőrült, a felsőbbség által azonnal
be is tiltatott Minonasnak magát azon többé hallatni.</p>
<p>– Rendkívül erős szívednek kell lenni, hogy hallására meg nem
szakadt. De azt az egyet mégis el kell ismerned, hogy mindaz, a mit
e nemben az emberi művészet előteremthet, igen hátra áll csak
például egy csalogány hangjától is.</p>
<p>– Oh épen nem oly utolérhetlen. Legközelebb Schuster Károly,
híres carilloneur egy oly automatot készített, mely a csalogány
énekét mindenben híven után-énekli, – vagy kétkedik ön ennek
lehetségén?</p>
<p>– Sőt inkább nagyon elhiszem, szólt kötekedve Leander; mihelyt
te állítod, még azt is elhiszem, hogy azon automat búzát eszik és
tojásaiból apró automatokat költ ki.</p>
<p>– Ugyanezen mechanikus most a haldokló hattyúkra figyelmez,
azokat kerülgeti, haláléneköket akarván lecottázni és hangszerre
alkalmazni.</p>
<p>A gróf kedélyesen kaczagott ez állításon, ő tudja, hogy
miért.</p>
<p>– Oh de hisz ezekről magyar embernek fogalma sincs; nincs mi
bennünk találékonyság; hiszen ha önnek azt mondom, hogy az öreg
Trogmorton egy este oly köpönyegben jelent meg, melyet még az nap
reggel juhai mint gyapjut hordoztak, hát ki fog nevetni vele.</p>
<p>– Világért sem, sőt én többet mondok: egy angol gépész oly
erőművet talált fel, melybe egyik felül bele töltenek egy mérő
kendermagot s másik felül a legdíszesebb kiadású almanachokat
szedik ki belőle; a gép a kendert kikelti, felnyüvi, megtilolja,
meggerebenezi, megfonja, megszövi, rongyokra tépi, papirossá rágja,
összeköti, sőt a <span class="pagenum"><a name="Page_74" id=
"Page_74">-74-</a></span> mi legszebb, még verseket is készít bele,
még pedig jambusokat, külön-különféle thémákról.</p>
<p>– Kegyed mindig kész kötekedni; olyan keveset hisz, hogy
csodálom, mint lehet keresztyén; nem, meg sem mondom önnek azon
elmés találmányt, melylyel most Scotiában két fiatal ember élt,
uram, két diák, félgyermek, félférfi és oly leleményesség, nem
hiába, hogy angolok voltak. Egy oly szekeren utaztak be ötvenkét
másodpercz alatt kilencz angol mérföldet, mely elébe két sárkány
volt befogva; értsen meg ön, két papirossárkány.</p>
<p>– Oh, barátom, ez régi találmány; ezt az utazás módját nálunk
századok óta praktizálják a garaboncziás diákok.</p>
<p>– Alázatos szolgája, szólt elfojtott sérelmes érzettel Gábor úr;
ez megint magyar elménczség volt, sajnálom, hogy alkalmat
szolgáltattam rá.</p>
<p>– No – no csak ne jőjj tűzbe mindjárt; nem akarom én
művészetedet nevetségessé tenni, sőt még csak hitelét sem akarom
kétségbe vonni szavaidnak, hanem hát már most világosíts fel, hogy
immár, midőn ezeket tudod, mi hasznát veszed? Hidd meg te azt az
egyet énnekem, hogy semmi sem ártott a magyar tudományos
szellemeknek inkább, mint az ilyszerű különösségeken kapás; – egyik
a bölcsek kövét keresi s utoljára is a bolondság kövét szerzi meg,
másik örök mozgonyt szerkeszt, a harmadik a kör négyszegítésén töri
a fejét, a kilenczedik pedig a hold lakóit iparkodik felfedezni;
mennyivel több hasznot tettek volna ezek tudományukkal hazának és
emberiségnek, ha tudós chimeráikat szélnek eresztve, csak egy
szántóvas megjavítását, vagy egy kukoricza-morzsolót találtak volna
is fel? mennyivel többet érne az összes alchimiánál, ha csak azt
fedezték volna is fel, mint lehessen hazánk becsesebb borterményeit
külföldre romlatlan állapotban szétküldeni? s mennyivel nagyobb
érdeme volna az astrologia és -nomiának, ha a helyett, hogy a
holdfogyatkozásokat megjövendöli, csak egy falu népét is meg tudná
óvni <span class="pagenum"><a name="Page_75" id=
"Page_75">-75-</a></span> kenyere fogyatkozásától?! S nem is az a
vétke a magyar embernek, mintha tudományokra nem volna teremtve, oh
épen nem, hanem az, hogy üres hírért, hiú káprázatokért odaadja
kenyerét kezéből, nem akar ember, nem akar honfi, hanem tátos akar
lenni, bámultatni, ragyogni a mostani és a jövendő világban, a
jelennel és az anyagiakkal semmit sem törődve. Ismerek én egy
tudományos férfiut, ki a világ minden technicus művészetében
jártas; de ha valaki őt dicsérni találná azért, hogy egy üres
vízmérési műtéttel s javított zsilipei és csatornái alkalmazása
által tömérdek népnek adta vissza kenyerét, vagy hogy azon módnak
kitalálása által, melylyel a borszeszből az egészségtelen
kozmaolajat el lehet távolítani, számtalan betegségnek vette
elejét, szörnyen elszégyenlené magát, még tagadná, hogy mindezeket
ő cselekedte, hanem megmondaná, hogy most egy hagmalactophoruson
dolgozik, melyet, ha még halála előtt elkészíthet, az aztán olyasmi
lesz, a miért bámulni fogja a világ s egy oly port szándékozik
feltalálni, mely ha elsül, akkorát durranik, hogy mind az ötvenkét
vármegye meghallja pattanását, azt nem is említvén, hogy sírja
fölött örökké égő lámpát fog égetni; nemde, nagy bohó ez az én
ismerősöm?</p>
<p>Gábor úr meg nem állhatta, hogy el ne mosolyodjék e e szavakra.
Tudta, hogy a szóban forgó tudományos valaki senki más, mint úri
maga és hallgatott.</p>
<p>– De úgy van barátom, folytatá a gróf, első a kapa, azután a
hegedű.</p>
<p>– Önnek megboldogult nemzője a kardot aligha mindkettőnél
előbbre nem tette volna.</p>
<p>– Hála az égnek, hogy azok az idők muló félben vannak, mikben
önkezével kellett az embernek jogait megvédeni.</p>
<p>– Veszedelmes csalódás. Ön igen boldog álhiedelmeket táplál
magában, azt hivén, hogy midőn ellenségei hallgatnak, alusznak
is.</p>
<p>– Ismét Dömsödi háborgatta álmaidat? <span class=
"pagenum"><a name="Page_76" id="Page_76">-76-</a></span></p>
<p>– Háborgatja, háborgatta is mindig; ön mosolyog; ön legfeljebb
is megvetéssel akarja ez embert leküzdeni, de én jól tudom, hogy
kivel van dolgunk; jól ismerem én Dömsödi Jánost kigyói eszével és
azzal a szívvel, mely egy ördögnek is czudar volna.</p>
<p>– Ah, te belőled csak megrögzött ellenséges indulatok
beszélnek.</p>
<p>– Csak? Mintha nem tudná ön, minő lábon álltak hajdanában az
idvezült Mihály gróf és a báró egymás ellenében. Nem ez volt-e
utolsó szava is a haldokló grófnak egyetlen fiához: őrizkedjél a
Goliáthtól, mert kigyó.</p>
<p>– Az is csak megrögzött családi gyűlölség következménye volt,
melyet én részemről folytatni nem fogok s mely, mihelyt bennem
magvát szakajtá, ellenfelemnél szinte ki fog aludni. A mit apám
ellen vétett, azért vessen számot önlelkével; a mit ellenem tett,
azt én neki nemcsak megbocsátom, sőt a hol szüksége leend
segédkezekre, azokkal én leszek az első, a ki őt megkinálom.</p>
<p>– Szép indulat, csakhogy vesztegetve van; a sívó homok, mely az
esőt beissza, de füvet nem terem, nem oly háládatlan, mint az ő
keble. Sőt el lehet ön rá készülve, hogy mentül több jeleit fogja
részéről adni a kibékülésnek, annál elkeserültebben fog áskálódni
ön ellen. Avagy mi haszna volt, hogy ön a mult téleni éhhalálos
szükség idején, a báró végszükséggel küzködő jobbágyai között több
ezer mérő gabonát osztatott ki? nem úgy fizette-e vissza a báró
önnek emberszeretetét, hogy épen aratás idején, a nagy árvízkor
éjjel önnek töltéseit átszakította s ez által önnek s jobbágyainak
százezrekre menő kárt okozott?!</p>
<p>– Ah, te igen sárga üvegen keresztül nézed a világot; miért nem
szakíthatta volna át maga a vízár az átázott töltéseket? Miért
kellett volna azt emberi erőnek segíteni?</p>
<p>– Mert a zsilipek is fel voltak emelve; azt pedig a vízár nem
cselekedte. S hát azért mi volt a köszönet, hogy <span class=
"pagenum"><a name="Page_77" id="Page_77">-77-</a></span> a minap,
az iszonyú szélvészkor, midőn a felső faluban tűz támadt, ön saját
kezeivel sietett azt elfojtani, míg önnek segélye nélkül a falu
nagyobb része bizonyosan hamuba dőlt volna?</p>
<p>– De ez már talán még sem puszta emberszeretet, itt úgy hiszem,
saját lakosaim és tulajdon vagyonom megmentése szorgalmazott a
segélyre.</p>
<p>– Épen nem, mert a szél épen ellenkező irányban fútt, s különben
is a felső faluból a széles árkon s annak partjára ültetett
kerteken át nem egy könnyen érheti tűzveszély az alsó lakóit. S mi
lett érte a köszönet? az, hogy a báró egy falka mételyes juhot az
ön nyájai közé veretett s önnek mintegy ezer darab legnemesebb juha
a bőrével fizetett. Itt van a háladatosság!</p>
<p>– Te mindent a báróra fogsz; hátha jobbágyai, hátha saját
jobbágyaim tették, a mikkel őt vádolod? Hátha csak esetleg történt,
a minek te a kiszámítás nevét adod?</p>
<p>– Egy történetet fogok önnek elmondani. Legyen szíves végig
hallgatni s ha ezentúl is megmarad véleménye mellett, akkor nem
szólok többet e tárgyról. Ön atyja, a megboldogult Mihály gróf,
mint ön maga is jól tudja, katona volt és pedig jó katona;
hazájáért, fejedelméért sokszor folyt vére s hogy kemény csatákat
állott ki, mutatják a csorbák azon a kardon, melyet harczain
viselt. Volt az öreg grófnak egy ifjukori barátja; tudnia kell
önnek, hogy azon időkben ezen szó «barát» még nem volt oly kopott,
mint most. Egy barátja volt neki, mondom, lelkéből való lélek,
osztályosa sűrű bajainak és ritka örömeinek; szinte katona volt; a
gróf ezredes, barátja kapitány s csatáiban s csatáin kívül majd
kisérője, majd vezetője. Élt ugyanekkor a környéken egy nevezetes
és tehetős köznemes család, mely azóta végképen kipusztult és
elenyészett, az Óváriak. Az öreg Óvári kiváltképen nevezetes volt
azon tulajdonságáról, hogy igen buzgó katholikus volt és
legyőzhetetlen ellenszenvvel viselteték mindenki iránt, ki vele
hitkülönségben élt. Ennek a jó úrnak volt két leánya: <span class=
"pagenum"><a name="Page_78" id="Page_78">-78-</a></span> Thekla és
Lilla. Híres szépség volt akkoriban mind a kettő. Thekla később
igen szerencsétlenül járt, tudniillik Dömsödi János nejévé kellett
lennie. Apjának köszönhette e balesetet, ki igen fenhéjázó ember
volt s a bárói czím iránt való előszeretetből szemet hunyt veje
jellemminőségére.</p>
<p>Azonban a jó Isten könyörülőbb atyja lőn e boldogtalan
asszonynak, mint az, kinek nevét viselé s nem hagyta őt sokáig itt
e siralmak völgyében; – Thekla, miután egy fiat szült, kiben
Dömsödinek eddig is bőségesen fizeti vissza a sors mindazon
gyötrelmeket, mikkel ő másokat elhalmozott, férje embertelen
üldözése és kínzásai következtében átköltözött ama boldogabb
világba.</p>
<p>– Ez megint túlzás; meghalt mellbetegsége következtében.</p>
<p>– Legyen úgy. Nem is az a fő a dologban, a mit mondani
szándékozom. A másik leány Lilla, ki még tán szebb volt
testvérénél, nem kevésbbé lőn annál szerencsétlenebb is. Ön
atyjának barátja, Bálnai Körmös István, ki akkor huszárkapitány és
igen deli, férfias tekintetű ifju vala, megismerkedett a leánynyal
s kevés idő alatt igen szoros viszony keletkezett kettejök között.
Bálnai megkérte a leány apjától annak kezét, de azt az öreg, soha
nem nyilvánított okokból, kereken s mindenkorra megtagadá; gyanítom
ez okokat, de minthogy gyanúmmal itt ismét Dömsödit terhelném s
magamat félbeszakasztani nem akarom, elhallgatok vele. A
szerelmesek ekkor a helyett, hogy magukat, mint illik, jól kisírva,
egymásnak örök hűséget esküdtek s egymást hovahamarább
elfelejtették volna, módokról kezdtek gondolkozni, melyekkel
vágyaik czélját megközelíthessék, s azokat nem sokára találtak is.
Titokban egy protestans lelkészszel összeadatták magukat s élének
azontúl mint férj és feleség. Az öreg Óvári nem tudta meg elébb a
dolgot, mint mikor már annak következményeit tovább rejtegetni nem
lehetett, s leánya kivallotta, hogy ő nő és anya. Eleget dúlt,
fult, fenyegetőzött <span class="pagenum"><a name="Page_79" id=
"Page_79">-79-</a></span> az öreg, de mit volt mit tenni, a dolog
elannyira megtörtént, hogy meg nem történtté nem lehete többé
tenni. Hanem mindamellett is szörnyen rejtegeté a dolgot; leányát
fürdőkre küldé s annak fiát látni sem akará, ámbár ha akarta, sem
láthatta volna, mert Bálnai, mint a tigris, úgy féltette gyermekét
és három éves koráig soha más szobában a gyermek nem aludt, mint az
övében. – A negyedik évben történt Theklának szerencsétlen, vagy ön
szerint természetes halála, melynek természetességét annyira
szívére vette az öreg úr, hogy azontúl becsülni kezdé másik vejét s
megengedé neki a házához járást és leányávali találkozhatást, sőt
nem volt idegen az összeköttetés nyilvánossá tevésétől is, annyival
is inkább, minthogy Bálnai tehetős, jó birtokú nemes volt s mellén
érdemjelül aranykeresztet és emlékpénzt is viselt. Ekkor fejlődött
ki bizonyos titkos összeesküvés az országban, melynek czélját a mai
napig sem tudom, de melynek, mint a később tett nyomozódások
mutatták, igen messze kiterjedőnek kellett lenni. Itt mutatta ki
Dömsödi János fulánkját a maga teljes méreghatásával. Mint vádló
lépett fel Mihály gróf ellen és az összeesküvésben résztvevéssel
vádolta őt. A derék, harczban őszült becsületes arczú, tiszta
jellemű férfi törvényszék elébe állíttatott, oly vétekkel
vádoltatva, melytől lelke irtózott, – irásai bizonyítottak ellene,
miket soha nem irt; jobbágyai esküdtek fejére, megvesztegetve
átkozott galád kezektől s csak elmúlt tetteinek s addigi tiszta, hű
ragaszkodásának köszönhette, hogy ősz fejét a gyalázatos haláltól
megmenté s büntetése élethosszú számüzetéssé lágyíttatott.
Képzelheti ön magának, mi jól eshetett e büntetés-lágyítás az öreg
grófnak, hisz a Szilárdyak honszeretetöket egyik a másiktól szokták
örökleni. És barátja, mindíg hű barátja, Bálnai, mikor megtudta
Mihály úr ezen balesetét, búcsút vőn fiatal nejétől, egyetlen fiát
testvérére, Körmös Gáspárra bízta, ki, közbevetőleg mondva, igen
becsületes ember volna, ha jellemtelen, fukar, gazember nem volna;
s a grófot önkénytesen követte <span class="pagenum"><a name=
"Page_80" id="Page_80">-80-</a></span> a számkivetésbe.
Emlékezhetik ön rá, – még akkor ugyan kis fiú volt, alig öt vagy
hat esztendős, – midőn ősz édes atyja sírva csókolta önt, – mint
hitte – utolszor életében, mily biztatóan ölelte őt át egy magas,
sötét hajzatú férfiu; az én emlékemben még most is elevenen vannak
rajzolva azon nap eseményei: a két hű barát nemes arczai s ez
arczokon a magasztos fájdalom! – – Elhagyták mindketten a hazát;
Isten ótalmába ajánlották kedveseiket s elhagyták azokat is. De
megemlékezett azokról, a kinek nem ajánlották is, megemlékezett
Dömsödi János s mutatta is, hogy nem feledkezett el róluk.
Megtudta, hogy Bálnai István egy időben Helvetiában jártakor a
protestans hitre tért át s ezt tudtára adta ipának, a vakbuzgó
Óvárinak. Ha gyilkossággal vádolta volna Bálnait előtte, nem tett
volna oly nagy hatást árulkodásával, mint így. Az apa rendkívüli
dühbe jött; ha leányát hirtelenében el nem rejtik előle, talán
mindjárt megöli, így azonban annak házassági szerződését
összetépte, agyonátkozta a bujdosó Bálnait s valamennyi szeleket a
nyakába kivánva neki, megesküdött mind a tizenkét apostolra, hogy
leányát, ki soha sem volt még eddig senkinek is felesége, a legelső
gazemberhez hozzá adja, a ki megkéri. És a sors úgy akarta, hogy a
legelső kérő is gazember legyen. De mégis ne hárítsunk mindent a
vak sors nyakába… itt ismét Dömsödi kezei munkálódtak; tudta, hogy
van Bálnainak egy halálos ellensége, Gyékény Márton köznemes és a
legkegyesebb külszínű farizeus s hogy sehol úgy megátkozva nem
leendne Bálnai felesége, kit ő férjestül és apóstul együtt szívéból
gyűlölt, mintha ennek a körében kellene végig kínlódnia életét. Ez
a farizeus Dömsödi unszolására megkérte Lilla kezét s kegyeskedő
tettetései, hypocrita, álszent magaviselete által nagyhamar annyira
megnyerte az öreg Óvári kegyét, hogy ez nem gondolt Istennek
tetszőbb dolgot cselekedhetni, mintha leányát, kinek már eddig is
véghetetlen exorcismusokra lehete szüksége, e jámbor, istenfélő
karjai közé taszítja. És úgy lőn. Bálnai <span class=
"pagenum"><a name="Page_81" id="Page_81">-81-</a></span> neje férje
életében újra férjhez adatott s neveztetett Gyékény Mártonné
nemzetes asszonyomnak. Sok volna mind elmondani az általa négy
hónapig kiállott kínszenvedések különféle nemeit, elég legyen
annyit említeni, hogy az egykor imádandó szép asszony rövid idő
alatt csak árnyéka lett egykori önmagának s boldogtalan
utóházassága negyedik havában, tehát a szokottnál jóval hamarább,
egy gyönyörű kis leánykával ajándékozta meg szerencsés új férjét.
Gyékény Márton uram azonban nem volt azon ember, ki minden jóvolta
mellett is ily tünemény felett rendkívül örvendezett volna, sőt
inkább annak tudata, hogy saját családjába van beoltva az általa
leggyűlöltebb ember sarjadéka, a kétségbeesésig dühössé tevé őt.
Volt mit szenvedni a szegény asszonynak s az ártatlan csecsemőnek;
míg az öreg úr roppant pénzösszegekkel volt kénytelen vejétől
engedékenységet vásárolni, hogy lármát ne üssön a dologból, csak
Goliáth János volt, a ki ilyenkor kaczagott és tombolt örömében.
Mindeddig abban a boldog hitben élt mindenki, hogy Bálnai
élethosszú, önkénytes számkivetésében örökké oda fog csavarogni, s
majd valahol megeszik a krokodilusok, midőn egy kegyelmes kir.
leirat következtében a számkivetettek s köztük Mihály gróf is
engedelmet kaptak a visszatérhetésre s nem került bele négy hónap,
hogy a bocsánat-levél köröztetése után Mihály úr és Bálnai ismét
visszatértek. Képzelhetni azt az indulatot, melyet érzett a megtérő
férj, midőn nejét más hitvestársául találta. Egy hónap mulva az
öreg Óvári megszökött Magyarországból, annyira üldözte őt nejeért
Bálnai, kitől megválni Gyékény Márton sehogy sem akart, részint
azért, hogy ellenségén bosszúját állhassa, részint, hogy neje
hozományát továbbra is birtokában tarthassa. Bálnai pört indított
ellene, de melynek sem ő, sem Lilla nem érték végét, egy s ugyanaz
nap haltak meg mindketten; persze ezek is nagyon természetesen
múltak ki a világból, noha orvosi bonczolás után nem kevés
patkányméreg fedeztetett föl belsejökben. <span class=
"pagenum"><a name="Page_82" id="Page_82">-82-</a></span></p>
<p>– Ez elég borzasztó eset, szólt közbe a gróf.</p>
<p>– Oh a borzasztó még ezután jön. Bálnai meghalván, miután ő
rajta kívül senki a szükséges pöriratokat, többek közt a nála volt
házassági kötés párját előmutatni nem tudta, a házasságot
megerősítő protestáns lelkész pedig az ellenfelektől magára hagyott
ijeszteni, a megkezdett kétes kimenetelű pör felfüggesztetett.
Azonban Gyékény Mártonnak sem volt mit örülni győzedelmén. Ipa, az
öreg Óvári, férfiutód nélkül halálozván meg, vagyonait elfoglalta a
kir. ügyész; a leányágat illető jószágokat pedig Dömsödi keríté
kezéhez. És Dömsödi ellen soha sem mert pörölni Gyékény Márton,
hanem arra várt, hogy majd ha az meghal és titkait magával viszi a
sírba, akkor aztán visszaköveteli örököseitől a magáét. Ez alatt a
kis leány, kit szinte anyja nevére kereszteltek, fölnevekedett, a
nélkül, hogy tudta volna, hogy más is van az életben, mint nyomor
és fájdalom és kínszenvedések. Gyékény jól tudta, hogy e leány, a
ki őt apjának nevezi, ellenségének leánya, kit a haszonlesés miatt
el nem űzhetett házától, sőt inkább gondoskodnia kellett róla, hogy
az még el se szökhessék onnét s ezen gyötrő dilemma közé szorulva,
kin tölthette hamarább bosszúját, mint a kis Lillán, kinek keserves
sírása naponként a szomszédba hangzék szélylyel. Márton
szomszédjában lakott Bálnai testvére, a fukar és magába vonult
Gáspár, kinek házában olykor megfordult Bálnai elsőszülöttje,
István, ki mostanában az *-i collegiumban a lelkészi pályára
készül. Erős, hajthatlan jellem. Kissé darabos az iskolai zárt élet
hiányos volta miatt, de annál romlatlanabb lelkületű. Ez megismerte
Lillát. Azt természetesen nem tudta, nem is tudhatta, hogy egy
atyja és egy anyja volt mindkettőjöknek, mert Gáspár nagybátyján
kívül eredetéről senki sem világosíthatta fel, az pedig nem is
olyan ember volt, kitől ingyen megtudhatni valamit. Tehát
megismerte a leányt, megszánta annak elhagyott voltát s örökös
kínoztatását s egy napon magával elszöktette… Már most mi fog ebből
következhetni? A gyermekek <span class="pagenum"><a name="Page_83"
id="Page_83">-83-</a></span> nem tudják, hogy egymáshoz mily közel
rokonságban állanak. Testvérek. Szépek mind a ketten. Kivált a a
leány a legeszményibb szépség, arczra, termetre és lélekre. Tele
költői érzelmekkel, tűzláng phantasiával. Az ifju nem kevésbbé
szép, férfias jellem és tekintet, kinek önzéstelen hű nyájassága,
lehetlen, hogy meg ne nyerje az eddig csak fájdalmakat és durva
üldözéseket tapasztalt lányka szívét. S mi lesz belőle? Szeretni
fogják egymást a legőrültebb szerelemmel. Még ez eddig nem baj. A
fiu becsületes ember, jól végzett s nagyhamar valamely szerény kis
lelkészi állomást fog nyerni s szerelme tárgyát nőül veszi. Így
fognak élni boldogul három-négy évig; lesznek gyermekeik, fiak és
leányok. Ekkor fog ez a gazember előállani, – mert hogy az egész az
ő cselszövénye, úgy hiszem, mint az eget fejem felett, – s fel
fogja világosítani a két házastárs között létező testvéri
viszonyt.</p>
<p>– Hah! hisz ez a gondolat képes volna az embert
megtébolyítani.</p>
<p>– Ugy-e, veszteni kezdjük közönyösségünket?</p>
<p>– Az Istenért, ezen segíteni kell. Tudtokra kell adni előre a
veszélyt, melyben forognak.</p>
<p>– Csakhogy az már aligha lenne előre. Hat hónapja, mióta *
városában élnek mind a ketten. A fiu titkol minden köztük létező
viszonyt s titokban a leggyöngédebb gondoskodással forgolódik a
leány körül s ha valaki felőle kérdezősködik, nagyon rossz néven
veszi, mint ezt bátyám, az öreg Rónai, ki ott helyben pusztabiró s
a fiút igen szereti, saját magán tapasztalá.</p>
<p>Leandert mód nélkül meghatotta a történet. Bármint titkolá is,
bármint akarta hidegvérűen mellőzni gyanúit, ismerte Goliáthot
egész gonosztevői képességében s itt úgy csomóra voltak szedve a
háló fonalai, a dolog rejtelmes menete oly egymásból folyó és
kiszámított, hogy szinte lehete látni a pókot, mely hálóját szövi.
És a háló két, gyanút és veszélyt nem ismerő ártatlan lény feje
fölött kiterjesztve, kik még csak nevét sem hallották közös
ellenségöknek, <span class="pagenum"><a name="Page_84" id=
"Page_84">-84-</a></span> annál kevésbbé tudhatják, hogy miért
üldözi őket a sors képében egy átalkodott, rovásra haragvó nem
ember. És e két esendő lény az, kiket a meghalt Mihály gróf úgy
szeretett, mint saját gyermekeit s kiket utolsó áldásában saját
fiával együvé foglalt, de a kiken ez áldás nem fogott s kiknek
sorsáért fiától fog majd egyszer számot kérni, ott a szivárványok
boltozatán felül, honnét a föl nem törlött könyek hullását
számlálja.</p>
<p>– Vádol a lélek, szólt arczára tapasztva kezét az ifju gróf;
vádol a lélek, hogy őket igy el tudtam felejteni, pedig ha egy
népet tennék is boldoggá, de ha őket elhagytam veszni, nem mehetnék
nyugodtan ki az életből.</p>
<p>– Ön erről nem tehet, szólt közbe Rónai, legalább még eddig nem
tehetett; vagy azt hiszi ön, hogy ha legkisebb sikerét várhattam
volna az ön közbelépésének, nem siettem volna érző szívéhez
folyamodni? De ezzel nem lett volna segítve. Ön csak azt tehette
volna, vagy valami olyast, mit az öreg gróf tett, ki, hogy a
gyermekek sorsán könnyebbítsen, pazar bőkezűségével árasztotta el
őket és épen e bőkezűség verte be azoknak fejét; nagy mennyiségű
összegeket küldözött Körmös Gáspárnak, hogy unokaöcscse ügyefogyott
sorsán könnyebbítsen vele; ez pedig annál inkább rajta volt, hogy
ama bőven kamatozó ügyefogyott sors valahogy jobbra ne változzék;
ugyan így akarta Gyékény Mártont is megvesztegetni, épen a
legfájóbb oldaláról szurkálva ez által az embert, mintegy
figyelmeztetvén rá, hogy az őt bosszantó titoknak más is birtokában
van, ki védője akar lenni annak, kit ő üldöz. Tehát előlegesen
segíteni nem lehetett, a történendőket megjósolni szinte lehetetlen
volt s hogy jóvá tenni lehetséges-e, azt az Isten tudja.</p>
<p>– Lehet, szólt elhatározott erővel Leander és arcza sugárzó lőn,
mint egy diadalra menő hadvezéré, homlokán ilyenkor valami
nagyszerű fenköltség látszott, szemei lobogtak.</p>
<p>– Lehet! ismétlé s igaz hévvel rázta meg Rónai kezét,
<span class="pagenum"><a name="Page_85" id=
"Page_85">-85-</a></span> ki mélyen tekintett az ifju szemei közé,
mintha gondolatjait akarná meglátni.</p>
<p>Nemes elhatározottság ült a gróf homlokán.</p>
<p>– Ők mentve vannak, mondá magában Rónai könnyebbülten.</p>
<p class="center">* * *</p>
<p>Másnap Szilárdy Leander egyedül, minden kisérő nélkül,
elutazott.</p>
<h2>A SZALMAKUNYHÓ.</h2>
<div class="clearfix">
<div class="poem figright">
<div class="stanza"><span class="i0">Sem rózsa nem
leszek,<br /></span> <span class="i0">Sem galamb nem
leszek,<br /></span> <span class="i0">Mert én édes
rózsám<br /></span> <span class="i0">Csak a tiéd
leszek.<br /></span></div>
<p class="i7"><i>Népdal.</i></p>
</div>
</div>
<p>Merülj fel képzeletimben ifju gondolatim bölcsője, kies Alföld.
Terítsd ki lelkem szemei előtt végetlen rónáidat; mutasd fel
emlékemben délibábos pusztáid nagyszerű képeit s mezőidet, miknek
láthatára nincs. Hadd lássam őket még egyszer, hadd szíjam lelkembe
arczod vonásait, hadd fesselek le ország-világ előtt, mint egy ifju
menyasszonyt s hadd mondjam akkor: ime ez oltárkép, eszményképe a
paradicsomnak, melynek ege, földje oly anyai kegyelettel mosolyg, e
nagyszerű templom, az én hazám!</p>
<p>Nézzétek őt! A nap verőfényben mosolyg le reá; füveiben a harmat
gyémántja tündököl; mezője ki van hímezve, mint egy
oltárszőnyeg.</p>
<p>A szem kifárad, míg végtelen láthatárát bejárja, azon láthatárt,
melyet sem hegy, sem kőhalmok nem korlátoznak, – mely egyenesen az
égben végződik.</p>
<p>Távol, a halványuló zöld messzeségben, átlátszó ködtenger rezeg,
lassúdan hullámozva, mint egy zöld oczeán. Az a délibáb.</p>
<p>S amott túl a ködökön, a félhomályban egy népes város
<span class="pagenum"><a name="Page_86" id=
"Page_86">-86-</a></span> hegyes tornyai látszanak, mely körül sűrű
fáktól körzött tanyák vannak elszórva.</p>
<p>A levegőben a pacsirták énekelnek, lábainknál a gyöngyvirág
nyílik, a távol mezők zöldjébe ezer színű virágok zománcza olvad, –
a pásztorhalmok körül nyájak legelnek, kolompjaik csengése a
pásztorfurulyák danáival vegyülve oly idyllszerű!…</p>
<p>Az ég tengerében rózsák és liliomok fellegei úsznak.</p>
<p>Egy kellemes nyárfaerdő végén áll egy kis szalmával fedett
tanya; falai folyondárral ellepve, udvara közepén nagy olajfa,
kerítése virágzó vadjázmin, belül rajta virágzó mályvarózsák sorai
vonulnak. A ház oly kellemes helyzetű, kinézése oly élvezet-igérő,
hogy láttára érző embernek ezer boldog gondolatai támadnak
nyugalmas, édes házi életről; – a czélját elért boldogság reménye
mosolyogva simogatja az ember érzéseit, ölébe veszi a hivő szívet,
elringatja és ad neki szebbnél szebb álmokat és igér neki, mint
hizelgő dajka a kedvencz csecsemőnek, szép játékszereket, édes
csókokat, ölelő kart, hű szívet, meleg tűzhelyt és meleg kebelt,
mosolygó eget és mosolygó szemeket, puha fekhelyt, ősi földön
termett istenáldotta kenyeret, szalmagunyhót és elégültséget.</p>
<p>E kis ház előtt kedves árnyékú szőlőlugas áll, melynek közepén
zöld gyepágy van rakva. E gyepágyon fiatal lányka ül; ölében
sötétzöld szőlőlevelekre pirosló szamóczák vannak elhintve, s ez
illatos szamóczáknak jutott azon szerencse, hogy a kedves helyről
szemenként egy a lányka mellett ülő ifju ajkaihoz
vándoroljanak.</p>
<p>Érdekes egy pár alak; a lányka fehér habkönnyű öltönyében, mely
alatt sylphidi termete a leggyöngédebb körrajzokban tünt elő; a
festőien szép, tojásdad arcz, melynek friss rózsaszínével
csodaszépen vegyül a hanyatló nap aranyvilága; a sötét-fekete
szemek, mik fölött hosszú selyem szempillák tartanak árnyékot; a
gyermekien teljes ajkak és ez arcz körül simított atlaszfényű
hajfürtök, mik gazdag tekercsekben hullanak le vállaira, s a
<span class="pagenum"><a name="Page_87" id=
"Page_87">-87-</a></span> minden vonásokban, minden mozdulatokban
magát kedvesen jellemző báj és eszményi ártatlanság első tekintetre
is megragadják az emberben mindazt, mi érez és eszmél: szívet,
lelket és észt.</p>
<p>Az ifju a helyzetek azon legkellemesebbikében volt, melyet
tapasztalhattak, kik egykor boldogul szerettek, a szerelem azon
kifejlődési szakában, midőn a högy ragaszkodó, szende bizalma, a
legédesebb odaadással jogosítja a szeretőt meghittebb
szabadságokra, míg ez saját magától látszik őrizni annak gyanútlan
ártatlanságát, nehogy a virágot, mely egykor úgy is az ő keblén fog
kinyílni, még bimbójában letörje. Ez a legszebb jelenet a boldog
házasság előzményeiből.</p>
<p>Az említett ifjút aligha nem láttuk már valahol, csak hogy más
alakban. Ez a sasorr, ezen tele ajkak, az éptekintetű, életerős
arcz, ez izmos termet, mintha már egyszer megjelentek volna
előttünk, csak hogy nem úgy, mint most; nem kerek pörge kalappal
fején, zsinóros és apró ezüst gombokkal rakott dolmányban, mely
félvállára van vetve. Domború mellét aranyvirágú zöld selyem
mellény fedi, apró arany gombokra; karjain borjúszájas inge hímzett
szegélyei lobognak.</p>
<p>Ez ifju a környéken Rónai Sándor név alatt ismeretes s az öreg
Rónai pusztabiró rokonának tartatik.</p>
<p>A lányka az ifju fejére teszi kezét s annak apró fürtökbe
göndörült hajával játszik.</p>
<p>Az ifju átöleli a lányka karcsú derekát s szemeivel hosszasan
szemeibe tekint; a lányka keze az ő kezében van és reszket. A
lányka szemei nem birják el az ő tekintetét s arcza elpirul,
szemeit lesüti. Az ifju megközelíti ajkaival a lányka ajkait, de
nem csókolja meg. Arczát visszavonja s a lányka kezét
elereszti.</p>
<p>– Már távozni készülsz? akará a lányka mondani, de nem azt
mondta. Eredj már, szólt, az ifjút gyöngéden eltolva magától, nézd,
késő este lesz; tudta, hogy ifja nem egy könnyen fog szót fogadni.
<span class="pagenum"><a name="Page_88" id=
"Page_88">-88-</a></span></p>
<p>– Leány, szólt az ifju, összefont kezeit térdére nyugtatva.
Voltak-e valaha sejtelmeid? megérzetted-e valaha előre, ha bú, ha
öröm várakozott reád? Azt a jövendőmondó érzést, melynek okát ki
nem magyarázhatja az ember?</p>
<p>Azt a kellemetlen, gondszerű szívdobbanást, mely legnyugodtabb
örömei közepett megszólítja a pihenő lelket s egy fekete táblára
mutat, melyre semmi sincs irva, de a mely fekete, mint a jövendő
titkai?…</p>
<p>A lányka arczán hirtelen keletkező búskomolyság vonult végig,
mint mikor a napfényes mezőn az égen úszó felhők árnyékai futnak
keresztül; egész tekintete elváltozott, valami homályos költői
halaványság foglalt rajta hirtelen helyet, merev, szoborszerűvé
változtatva a gyöngéd vonásokat; szemei tágan, feszülten néztek a
távolba, mintha a világon keresztül s azután ön lelkébe nézett
volna velök, homályos, mástól nem látott tárgyak átvonultát
szemlélve mindkettőben. Ajkai és homloka látnoki, rejtelmes
kifejezést nyertek; látszék, hogy szokatlan húr van megpendítve
lelkületében; aztán hirtelen összeborzadt s keblébe vonva szép
fejét, félénk szeliden bútt kedvese ölébe; az átölelte őt
gyöngéden, térdeire emelte és magához szorítá.</p>
<p>– Nézd! szólt a leány szokatlan, vad, költői hatálylyal s egyik
karjával ifja fejét voná magához, másikkal a csillagosodó égre
mutatott, amott azon négy csillag között van egy kicsiny, de fényes
csillag, oly szépen szokott ragyogni! azt hiszem, hogy e csillagnak
összefüggése van az én sorsommal; miért? nem tudom, de hiszem és
érzem, hogy ha e csillag tisztán ragyog, én is szokatlanul örülök,
– s ha homályosan sáppadva kél: szomorúságot hoz számomra és
bánatot. Ládd, most is mily sáppadozó, mily szomorú, mintha sírna;
a többi mind fényesen tündököl, csak ez az egy reszket halvány
fényben. Hát neked van-e csillagod?</p>
<p>– Van, de az enyim közelebb van, mint a tied; nem is
<span class="pagenum"><a name="Page_89" id=
"Page_89">-89-</a></span> oly halvány, mint a tied; szebb is, mint
a többi csillag az égen, mert az enyém itt van karjaim közt.</p>
<p>A leányka reszketve hajlék a hizelgőhöz.</p>
<p>Az ifju érzé, mint remegnek gyöngéd tagjai keblén, pedig a nyári
est langyos volt és kellemes.</p>
<p>– Nem tudom, álmodtam-e vagy hallottam valakitől, mond a hölgy,
hogy minden embernek egy csillaga és egy virága van, mely iránt úgy
érez, mint testvér testvére iránt. Ismered-e a turbán-liliomot? nem
szép virág, nem kedves, senki sem szereti és énnekem mégis kedvencz
virágom ez, talán azért, mert oly magánosan, oly rejtetten lakik,
sötét avas erdők mélyében, vad zuhatagok köves medreiben. A
szentkirályi erdőben láttam ily virágot; egy csermely tócsájából
nőtt ki, mely sötétkék színű volt a fölébe hajló bodzafa
gyümölcseitől, naponkint mértföldnyi útat tettem hozzá, hogy
megláthassam. Más nem találja szépeknek májfoltos virágharangjait,
én bámultam azokat; más nem érzi szagát, én újszerű, lélekemelő
illatot szíttam belőle; – vágyva lestem, mint nyílik ki egyik
bimbaja a másik után s mint hervad el egyik virága a másik után;
gyakran késő délutánokig mulatkoztam vele s mikor elváltam tőle,
úgy tetszék, mintha kibeszéltem volna magamat valakivel, s nem
egyszer történt, hogy épen vele álmodtam. – – Tegnap, a mint ismét
elmentem azt meglátogatni, oly valami nyomást érzettem szívem
körül, mintha sejtettem volna, hogy nem fogok benne gyönyörködni
többé; jól éreztem: ott feküdt letörve a víz színén, virágai el
voltak hervadva s széttépett levelei ázottan uszkáltak a vizen.
Azóta úgy érzem, mintha lelkem egyik része halt volna meg, –
kivált…</p>
<p>Reszketve elhallgatott a leányka.</p>
<p>– Kivált? kérdé feszült figyelemmel ifja.</p>
<p>– Midőn az átfeketült víz színére áthajoltam, hogy kedvencz
virágomat belőle kivegyem, a fekete víztükörben egy idegen arczot
láttam meg; mintha vállamon keresztül reám nézett volna…
<span class="pagenum"><a name="Page_90" id=
"Page_90">-90-</a></span></p>
<p>– Egy idegen arczot? kérdé megütközve a szerető.</p>
<p>– Lehet, hogy csak képzelém; nem is mertem még senkinek mondani,
féltem, hogy kinevetnek vele, mert a mint ijedve felsikolték, már
akkor nem láttam azt sehol s a bozótot nem mertem kutatni.</p>
<p>– Minő volt?… haja… vonásai?… nem tudnál emlékezni felőle?…</p>
<p>– Oh, mintha most is előttem lebegne! Azok az egymáshoz közel
álló szemek, a sűrű szemöldök, a kicsinyke áll, e fölfelé tolt
szőke haj s az egészen uralkodó baljóslatú kifejezés, mindezt soha
nem tudnám elfelejteni; sőt sokszor, ha elmélázok a külvilág ezer
tárgyai felett, úgy tetszik, mintha az egész mindenség az ő
arczaival volna tele, főleg a felhők között igen sokszor látok
hozzá hasonló, bántó alakokat; csak a vércsillag<a name=
"FNanchor_4" id="FNanchor_4"></a><a href="#Footnote_4" class=
"fnanchor">4)</a> és a böléndek ellenében érzek oly félelmet és
taszító undort, mint ez arcz iránt.</p>
<p>Az ifju szemeiből villámok löveltek, haragvó villámai a nem várt
fölfedezésnek; a leányka szinte megijedt tőle.</p>
<p>– Tehát ismét és ismét kell veled találkoznom?… Miért, hogy épen
ott kell lenned, hol az én útam visz keresztül? Miért hogy épen én
és te – és szüntelen én és te jövünk össze? Mintha egymás vesztére
volnánk átkozva a világra…?</p>
<p>– Te is láttad őt? kérdé félénk-bizalmasan a leányka.</p>
<p>– Az ifju kihivólag tekinte körül, mintha azt sejtené, hogy
újólag közelében van az ismert kisértő. – Az éj hallgatott, csak az
estfuvallat susogott a lugas levelei között.</p>
<p>– De hát nem isten-kisértés-e ez ily egyedül, távol minden
segélytől, a puszta erdejének tövében laknod? miért nem akarsz a
városba átköltözni?</p>
<p>– Mert az, a kinek határtalan hatalma van lelkem fölött, így
akarja. – Távol lenni minden emberi lehellettől: – ez az ő
akaratja. – Egy kutyát, meg egy imakönyvet adott búcsúzásakor és
így szólt: <span class="pagenum"><a name="Page_91" id=
"Page_91">-91-</a></span></p>
<p>– Semmitől se félj; hol ember nem lakik, ott bátran lehet élni;
ezen eb nagy philosoph, ki nem állhatja az emberi arczot; hizelegj
neki és ez távol fogja őket tőled tartani; a kisértetek ellen pedig
megvéd az Isten. Midőn egy este remegve megvallám neki, hogy egy
ismeretlen ifjút szoktam az ő neve mellé imádságaim közé szőni,
nyugodt vérrel csak ezt felelé: jó, – vigyázz magadra; nem mind
angyal az, kinek arcza szép; azon út, mely a paradicsomba visz,
épen tőszomszédja annak, mely a kétségbeesés házához vezet; ha
emerre találnál tévedni, egy jó tanácsot adok: végy czukrot és
olvaszd fel tiszta vízben s tedd félre, hadd álljon és rohadjon
meg, fél év múlva életölő méreg lesz belőle; lehet idő, hogy
hasznát veszed.</p>
<p>– És kicsoda ez irtózatos ember, kinek oly nagy hatalma van
feletted? kérdé az ifju s keble aggódva hullámzott fel s alá.</p>
<p>A lányka szorosan simult hozzá s ajkát elfedve kezével,
titkolózva súgá fülébe: «testvérem»; azután összerezzent, mintha
megbánta volna, hogy e szót kimondá.</p>
<p>Az ifju szívéről nehéz kő, nehéz aggodalom gördült le; de
csodálkozó meglepetés foglalta el helyét.</p>
<p>– Honnan tudhatja ezt? kérdezé magában és nem birt rá
megfelelni. «Tehát testvérét ismeri?»</p>
<hr class="tb" />
<p>Ezen ifju gróf Szilárdy Leander volt, kinek meghalt édes atyja
végrendeletében e kötelességet hagyta hátra: «boldogítsd barátom
gyermekeit»; s miután keblében e parancs, titoknokának aggodalmas
előadása által kétszeres erővel élénkült fel, nem nyugvék addig,
míg ennek, bárha csak részleg is, eleget nem tőn.</p>
<p>Előre értesülvén, hogy Bálnaiban egyike lakik azon embergyűlölő
szellemeknek, kikhez hizelgéssel, jótéttel közelíteni nem lehet, ki
az ajánlkozótól csak e diogem szókkal kérne szolgálatot: «eredj
előlem», szállást az öreg Rónainál vőn, ki akkor Monostoron
pusztabiró s Bálnainak <span class="pagenum"><a name="Page_92" id=
"Page_92">-92-</a></span> jó ismerőse volt, s azt tervéről
értesítvén, Rónai Sándor név alatt rokonának adá ki magát; itt és
így nyert alkalmat a rejtélyes testvérek megismerésére. Ritkán
találta őket együtt, akkor is oly aggodalmas titokőrző
tartózkodásban, hogy a félt rejtelem nyomára a jelen perczig nem
akadhatott.</p>
<p>De közbejött egy igen egyszerű körülmény, melynek később igen
sokszerű következményei lőnek, legelső okozatja pedig az lett, hogy
Leander mélyebben talált az atyai végrendelet teljesítésébe
belebocsátkozni, mint azt egyelőre hitte volna. A kis Lilla, azon
idő óta, hogy a mostoha házat elhagyá, mind alakra, mind bensőre
nézve ideálszéppé kezde fejleni. A gyermekded, telt vonások szűzi
classicitásba olvadtak át, az ajk nemesült, a szemek bolygótüze
csillagfénynyé tisztult, a könnyű termet remek idomzatúvá fejlék. A
leány oly szép lőn, hogy ki egyszer meglátta, soha sem felejté el
többet.</p>
<p>S ehhez járulva ama költői hajlam, mely a tartós magány
elvonultságában, a különben is ábrándokkal ellepett kedélyen
uralkodóvá lőn, a gondolatoknak ama fenkölt szárnyalása, a
legegyszerűbb népköltészet hangulatában; az érzelmek nemes
emelkedettsége, a romlatlan szívépség s mint mesés maradvány a
vadon ősidőkből, a legtisztább, a legszentebb ártatlanság, egyelőre
úgy megragadák Leander figyelmét, hogy egy cseppet sem bánta volna,
ha az atyai hagyomány sokkal szigorúbb részletességgel fejté vala
ki a végparancsot, miből természetesen az következett, hogy addig
értelmezgeté a végrendeletet, míglen rá is akadt annak igazi
értelmére – a szép, kis védenczkébe veszedelmesen
beleszeretvén.</p>
<p>Naponként erősebb lőn meggyőződése, hogy e hölgyben oly kincset
fedezett föl, minőt ez ideig hiában keresett, hogy benne lelkének
mására talált, s e találkozás mindkettőjökre nézve új világot, új
lelket, új életet teremte.</p>
<p>Mennyivel különböző a természet gyermekének minden
lélekmozdulata a mívelt világ korlátozott röptű
szellemvonaglásaitól, <span class="pagenum"><a name="Page_93" id=
"Page_93">-93-</a></span> mely önmagát költészetnek nevezi! pedig
költészet nincsen sehol, csak az érzelmek tökélyes összhangzásában,
s ezt semmi nem eszközli a természeten kívül.</p>
<p>A pacsirta énekel odafenn, a természet gyermekének lelke ott
szállong vele a magasban s énekének minden hangját érti és érezi;
testvérének nevezi a csermelyt, melynek kristályvizéből iszik,
andalogva hever annak füves partján s ha tükrébe letekint, Isten
képét látja benne saját arczulatán. Belát a derült ég boltozatlan
ürébe s lelke túl viszi a szem láthatárán. Mindenik csillaggal
ismerős; tudja, melyik közöttük a jó, melyik a baljóslatú; érzi a
bűverőt, melylyel a telehold szédíti magához a föld lakóját, s a
nap arany virágú melegében ismeri az áldó szellemet, ki a világot
és az örömeket teremté. Talány előtte a természet minden tüneménye,
de szavakat hall és dolgokat lát, miket nem hall és nem lát senki
más; ismeretei újak és különczek. A délibáb eszményi panorámája, a
világos mindenség kitárt könyve, melyből fénylátó lelke olvas; –
nevéről nevez mindegyik virágot s szellemeket tulajdonít nekik; a
szomorú árvalányhaj, a sötéten uralkodó királyi zászpa, a szabad
sziklák virága, a kökörcs, a zsarnok ördögborda, az undok pöfeteg,
az ábrándos napraforgó, mind ismerői, s köztük részvétét vagy
utálatát megosztja. Ő érti a langy estfuvallat beszédét, mely a
mező illatos virágait megy látogatni; tudja, miért oly hideg, miért
oly haragos az őszi zivatar, mely szerelme leányait, a virágokat
nem találja többé, s a fergeteg mennydörgő szavában ki légyen, ki
oly világrendítve szól; tudja, miért sárgul meg, miért hull le a
falevél, ha a nap megszün melegítni; s a csalogány miért énekel
csak tavaszszal és csak éjszaka. Álmai mindegyike egy-egy
tündérlámpa, melynek a szív lapjára rajzolt varázsképeiből
jósmagyarázatokat alkot; egész élete egy regény, melyben csak
emberek nem visznek szerepet, s ihletett magányát nem látogatja
más, mint az Isten szeme és az álom. <span class="pagenum"><a name=
"Page_94" id="Page_94">-94-</a></span></p>
<p>Minő lehet ily lény szívében a szerelem, ez a minden indulatok
napja, a költészet költészete, mit csak tükörből tanul ismerni a
művelt világ s divatul szokja el egyik a másikától, vagy könyveiből
oltja át az érzést éretlen, korcs-gyümölcstermő szívébe? Minő lehet
ily lény szíve a szerelemben, az a romlatlan, éperejű szív, mely,
mintha akkor került volna ki Isten teremtő kezéből, tiszta és
öröklángú, melynek indulatai nagyok és magasztosak, érzelmei
igazak, vágyai fenköltek, ragaszkodása hű? – Ilyen lehetett az első
nő, ki az első szerelmet hozta magával alá az égből.</p>
<p>Vannak rokonlelkek, kik gyakran egy időben, egy közös gondolatot
szülnek, mintha csak egy, két alakban ható életmű volnának, vagy
mintha az örök teremtő erő, egyetlen életeszmét ketté szakítva, azt
két lénynyé változtatta volna, kik egymást vágyva keresik és talán
az életben soha meg nem találják; de ha megtalálják, egyetlen
tekintet elég számukra, hogy egymásban a keresett félre
ráismerjenek.</p>
<p>Leander, mióta Lillát megismeré, feledte, hogy rangja mily
magas; a lélek magassága előtt letörpül minden rangfokozat, a két
rokonlélek egymással egyenlőnek érezte magát.</p>
<p>Nem kérdék, nem is mondák egymásnak, hogy mit éreznek; nem
esküdtek, nem vallottak egymásnak szerelmet, nem hizelegtek mézes
szavakban: de értettek minden pillanatot egymás szemében s
mondhatlanul érezték egymás érzéseit. Ez a szerelem delejhatalma.
<span class="pagenum"><a name="Page_95" id=
"Page_95">-95-</a></span></p>
<h2>IFJABB DÖMSÖDI GÓLIÁTH PÉTER.</h2>
<div class="clearfix">
<div class="poem figright">
<div class="stanza"><span class="i0">Az én búcsúzásom nem lesz
hosszú,<br /></span> <span class="i0">Csak egy szóból álló, de
szomorú.<br /></span></div>
<p class="i7"><i>Népdal.</i></p>
</div>
</div>
<p>Az alkony pirja lehamvadt az égről. Hold és csillagok jöttek fel
helyébe; langy estszél repkedett pillangószárnyakon az illatos
mezők felett; a boráglugasból ábrándos suttogás és élveteg sóhajok
méla hangjai vegyültek bele.</p>
<p>Négy alak megy sötéten közelítve a magános lak felé;
fel-feltekintenek a holdra s átkozzák, miért oly világos. A
nyárfaerdő végén megállanak.</p>
<p>Egy közülök spanyol köpönyegben, előkelő, halavány arczulattal
körültekint s rámutat a magányos tanyára, mintha egy gonosz lélek
küldene kinyújtott kézzel néma átkot veszendő áldozatára.</p>
<p>– Ez a tündér laka? kérdé szúró hangnyomattal egy másik vele
jött alak, kinek a felhajtott százrétű köpönyeggallér és lenyomott
talián sipka közül csak hegyes orrmánya látszik; a hol leányt akart
uraságod ölelni, aztán kutyát fogott?</p>
<p>– Hű-hűm? szólala meg egy harmadik pőregatyás nép, kinek feje
nem igen van messze vállaitól, hát a nagyságos úrnak is foghagymás
volt az orra attól a szép leánytól? Hej, a ki áldója van! ismerek
ám én pedig egy legényt, kinek későn, korán szabad járkelte van
abba a tanyába, s olykor úgy fordul, hogy éjfél után lovagol el
onnét, aztán még a kutya sem mordul rá.</p>
<p>– Nem úgy mint a nagyságos úrra… hahaha! ő kegyére a tündérke
ráhuszította az ebet, mikor legyeskedni kezdett körülötte.</p>
<p>– Hallgass! szólt a halvány arczú s mérgesen oldalba döfte a
százgallérú ingerkedőt. <span class="pagenum"><a name="Page_96" id=
"Page_96">-96-</a></span></p>
<p>– Bizony, folytatá a nyakatlan pőre ficzkó, az nem Isten
állatja, a kutyát akarván definiálni; két lábát nem birja mozdítani
s a másik kettőn mégis akkorákat ugrik, mint a bakkecske; mérges,
mint a hörcsök; a kit az egyszer megszorít, ha addig él is,
belekóstol a lábakásájába.</p>
<p>– Csitt… mi az ott, a sövény mellett… paripa?</p>
<p>– Biz a… Mondom, hogy most is ott szedi az úrfi az epret.</p>
<p>A halvány arczú szemei pokolian-vad világgal fénylettek; leveté
köpenyét s alóla egy hosszú, fényes tőrt vonva elé, megindult s
kiálta:</p>
<p>– Kövessetek!</p>
<p>– Majd bizony; hát a mennykő mire való, válaszolt a negyedik,
egy görbe lábú szennyes betyár; nem ettem gombát, hogy azzal az
istennyila-öklűvel összetűzzek; inkább egy regement liszteszsákba
(chevaux legersek) kötök bele, mint ebbe a veszedelemadtába, sz’
igy morzsolna össze mind a négyünket egy kezével-e.</p>
<p>– Már az igaz, erősíté a hasba-melles legény, negédesen
vonogatva magát; az az ember ördöggel atyafias; egy pár réz
kétgarasost oly könnyen tör ketté, mint egy vajas pogácsát, s egy
három esztendős jegenyefát félkézzel kiránt helyéből.</p>
<p>– De még magamnak sincsen ám több egy nyakamnál, szólt a hegyes
orrmányú; ha akarja uraságod, várja meg, míg eleblábol boldog
vetélytársa; ha nem akarja, menjen; tudom gúzst csavar belőle.</p>
<p>– Gyáva nép! mormogá magában a halvány arczú s kilépett az erdő
árnyékából; nem gondolá meg, hogy társainak egyike sem szerelmes,
egyedül csak ő benne égett a szenvedély gyehennája. Sovány,
élvezetaszalta termete reszketett a lángoló vér féktelen vágyai
miatt; kezébe szorítá tőrét s a tanyához lappangott. Benn az
udvaron vonítani kezdett az eb, mire ő a kert mögé került, s a
kerítés mellett elébe futamodó ebnek jókora konczot vetett be, mely
nem egyéb volt, mint rongyba takargatott, főtt madárlép,
<span class="pagenum"><a name="Page_97" id=
"Page_97">-97-</a></span> melybe a kutya bele harapva, orrát száját
úgy tele ragasztotta, hogy kisebb gondja is nagyobb lőn az
ugatásnál.</p>
<p>Ezzel a halavány arczú férfi a lugashoz lopózott; – halk beszéd
hatott itt füleihez; közelebb vonult és hallgatózott; a tőr
megvillant kezében a holdvilágnál, szívében a pokol minden kínjai
dulakodtak, míg hozzá oly közel két boldog szívben a paradicsom
virult.</p>
<p>És ő neki mindezt látni kellett…</p>
<p>A mythoszi kecsű lányka meghitten ül kedvese ölében s
elandalogva ringatni hagyja magát annak erőteljes karjaitól, mint
egy kis alvó gyermek, félig érzelgően lehunyva szemeit, majd ismét
kedvese tekintetét keresve azokkal, s e szemtalálkozás elég arra,
hogy lelkeik mondhatatlan üdveket érezzenek.</p>
<p>Az ifju néha egyes szavakat sugdos lánykája fülébe; édes szavak
lehetnek, mert forró sóhaj és mosoly felelnek reájuk.</p>
<p>A lányka simuló karja a szerető nyaka körül téved, s arczaik
megközelítik egymást; ábrándok altatják mindkettőnek szívét, s ez
ábrándos álomban, midőn szíveik egymáshoz oly közel dobognak, mind
a két lélek mintegy egymásba folyva egyesül, feledi multját és
jövőjét, s kezdi élvezni azt, mit örökkévalóságnak neveznek, mely
öröklét csak a legmagasabb kéj vagy a legmélyebb fájdalom lehet; e
magasztos perczében az elmerengésnek, a két ajk oly közel jut
egymáshoz, a két forró lélekzet összevegyül, a lélek lát ilyenkor,
nem a szemek; – öntudatlanul mágnesi bűverőtől vonzva csattannak
össze az ajkak, s egy hosszú, fojtó, üdvteljes tapadásban, néma kéj
közepett születik meg a szerelem első rózsája, az első csók.</p>
<p>Az első csók…? talán az utolsó csók!</p>
<p>Mindketten föleszmélnek méla elragadtatásaikból. – Reszketve
tekint a lányka kedvese szemébe,… felsikolt… rémülten veti magát
annak keblére s kezével eltakarja arczát. <span class=
"pagenum"><a name="Page_98" id="Page_98">-98-</a></span></p>
<p>Az ifju is felszökik; háborodottan lép a lugas falához s a
venyigefonadékot kétfelé szakasztja.</p>
<p>Mindkettőjöknek úgy tetszék, mintha az első feltekintéskor
fényes tőr hatott volna a lugas falán keresztül, mint egy éles
holdsugár, hirtelen ismét visszavonuló.</p>
<p>– Ki volt az? ordítja dörgő szózattal a férfi, s megfélemlett
lánykáját a gyeppadra nyugtatva, haragosan kilép. Így lép ki
barlangjából a megbosszantott oroszlán. Széttekint. Sehol egy élő
lény távol és közel.</p>
<p>– Minő csalódás, szól magában, s fürkészve félelmetlenül a tanya
mögé indul.</p>
<p>A lányka fél egyedül maradni s ifja karjába kapaszkodva, követi
őt.</p>
<p>A vidék körötte csendes és néptelen.</p>
<p>A kert oldalán egy nagy verem volt ásva, melybe a kitépett
gyomot és paréjt szokták hányni. Leander nem veendette azt észre,
de a lányka szörnyű sejtelmesen nézett a táj felé s ez által
figyelmetességét felébreszté. Oda ment; a gödör most is tele volt
hányva felnyűtt fattyúvirágokkal. Leander rá lépett a gyomhalmazra,
mely süppedezett lábai alatt.</p>
<p>– Látod, mint süpped, ide sem rejthette magát senki; szólt s
nyugodtan kerülték meg tovább a ház környékét, a nélkül, hogy
legkisebb nyomra akadtak volna.</p>
<p>Ha egy nyommal odább lépett volna Leander, midőn a gyomhalmazra
taposott, ellensége mellét zuzandá össze, így azonban csak gyomrára
gázolt s az meglehetősen süppedhetett lábai alatt.</p>
<p>– Légy aggodalom nélkül, biztatá szerelmesét Leander,
testvéredet rá fogom beszélni, ne hagyjon tovább e magányban; aztán
majd jőnek boldogabb idők, mikor Isten és világ előtt oltalmazód,
védőd lehetek, s azon idők messze nem lehetnek.</p>
<p>Ha tudta volna, milyen messze vannak!!</p>
<p>Még egyszer körülölelé Lilláját. – A sírás erőteté, midőn elvált
tőle; a mint felült paripájára, úgy tetszék <span class=
"pagenum"><a name="Page_99" id="Page_99">-99-</a></span> neki,
mintha a világból egy még rosszabb világba kellene átköltöznie.</p>
<p>A lányka utána nézett ajtajából, míg láthatá, azután bezárkózott
magános lakába, s égő mécsénél hallgatózva figyelt az éj csöndes
titokhangjaira.</p>
<p>Leander pedig sejtelem-nyomottan léptetett a pusztabíró tanyája
felé, mely mintegy félmérföldnyi szomszédságban állt a magános
laktól; paripája meg-megbotlott, vagy horkolva ugrott meg alatta,
egyes fatörzsöktől elijedve, majd csökönösen megállt s fülhegyezve
tekintgete széllyel.</p>
<p>Szokatlan érzések ülték el szívét. Mintha egy ismeretlen kéz
vissza akarná őt húzni kedveséhez, mintha szellemajkak súgnák
fülébe, hogy veszély van közel. – Megállt és hallgatózott.</p>
<hr class="tb" />
<p>A mint a lódobogás elhangzék, a halványképű sietve szórta le a
magára húzott gyomot s kikelve a gödörből, hosszan, élesen
füttyentett.</p>
<p>E neszre az erdővégből elősompolyogtak társai s a magános ház
kerítésén egyenként bemásztak.</p>
<p>A százgalléros egy csomó tolvajkulcsot keresett elő zsebéből; a
két betyár pányvát és rudakat hozott magával.</p>
<p>– A hol a! suttogá a kajla lábú az árnyékba mutatva, hol egy
szegletbe vonultan valami rótt tömeg látszott, melynek szemei
parázsként égtek. A házi eb volt, mely még akkor is a fogai közé és
orrára ragadt madárléppel bajlódott.</p>
<p>– Üssétek agyon! mondá a sáppadt arczú.</p>
<p>De a kutya nem várta be az üdvözletet, hanem elébök tipegett
ásítozva és nagy alattomosan csóválva farkát; s a mint a
nyakamentes bajnok dorongját ellene emelé, hirtelen vállára ugrék s
lerántotta magával a földre. De a másik betyár két kézre fogott
husángjával keresztül csapott az eb derekán, mire ez felordítva,
hanyatt fordult s <span class="pagenum"><a name="Page_100" id=
"Page_100">-100-</a></span> halálosan vonítva, a pitvarajtóba ült s
dühösen kezdé védeni magát.</p>
<p>– Vessetek kötelet a nyakába, ne ordítson, még valakit a
nyakunkra csődít!</p>
<p>Az egyik betyár ráveté a pányvát, de a kutya megkapta kezét s
kettőt harapva rajta, kirántá kezéből a kötelet s ismét az ajtó
előtti őrhelyére vonult.</p>
<p>– Rántsátok el már onnét! hangzék ismét. De senkinek sem volt
kedve a kötélért nyúlni; a csapat triariusai a nélkül is sebet
kaptak már a viadalban.</p>
<p>Most tehát nagy köveket szedtek össze s a hű állatot úrnője
ajtajában agyonhajigálták. Nyöszörögve fujta az ki páráját, de nem
mozdult el a küszöbtől.</p>
<p>A százgallér belepróbálta az ajtóba kulcsait s a pléhzárt
csakugyan fel is nyitá, de ekkor vevék észre, hogy még azonkívül
tolózár és keresztvas is őrzi a szegekkel vert, béllelt ajtót.</p>
<p>– Feszítsétek be, dorongokat ide!</p>
<p>– Nem úgy; lyukat kell fúrni az ajtón, melyen át lehessen
nyulni, tanácsolá a százgalléros s rögtön munkához fogott.</p>
<p>– Sietve, sietve!</p>
<p>Hirtelen öt lyukat fúrt az ajtón s azokat fürészszel összevágva,
az így támadt nyiláson bedugja kezét s a keresztvasat törekedik
leemelni.</p>
<p>E pillanatban, mintha égből hullott volna alá, közéjök ugrik egy
sámsoni férfi s az ajtón álló százgallért hátulról nyakánál
megragadva, úgy vágja az udvar közepén álló olajfához, hogy rögtön
ott marad; azzal felfogja súlyos csákányát jobb kezébe s a többi
hármat vallatás alá veszi. A két betyár hires bothős volt a k...i
csárdában s középen fogott fütykössel rárohan a megtámadóra, – s
fütyköseik pörögve csapódtak olykor össze a súlyos csákány
ütéseivel. A halvány képű ezalatt leoldja a döglött eb nyakáról a
pányvát s kiterítve, ráhajítja a megtámadóra. Ez félre vágja az
elhajított kötelet csákányával, s e csapással <span class=
"pagenum"><a name="Page_101" id="Page_101">-101-</a></span> bele
akad baltája a hurokba, nagyot ránt rajta; a halvány térdre esik,
de a kötelet nem ereszti el s a férfi lefegyverezve látja
magát.</p>
<p>A két betyár diadalujjongatással rohanja meg a fegyvertelent, ki
gyors lélekéberséggel egy, az udvarközépre rakott tégla- és
vályoghalomra szökik fel, honnét, mint bástyáról két kézzel és
ügyesen, egész téglákat hajigált megtámadóira, kik élethalálra
látszottak ellene törekedni. A vályogzápor visszaverte őket néhány
pillanatra, s ez alkalmat használva az üldözött, egy pillanat alatt
a közel álló olajfára kapaszkodott fel, s onnét bátorsággal tekinte
le elleneire.</p>
<p>– Álljatok a fa alá! parancsolá a sápadt arczú, ha leszáll,
verjétek agyon.</p>
<p>A bicskások a fa alatt görcsös suhogóikra könyököltek;
parancsolójuk pedig a tanya ajtajához lépett s azt felnyitni
próbálgatá.</p>
<p>– Góliáth Péter! kiálta rá dühösen ellensége; s a halvány ember
összerezzent és még halaványabb leve.</p>
<p>– Hogy ismersz engem? kérdé s homlokán a ránczok keresztbe
szaladtak össze, ki vagy te, hogy nevemet tudod? Akárki légy, e
tudatért meg kell halnod. Legények! ezer forint azon ember
halálának a jutalma. Rajta! s hidegvérrel kezelte tovább az
ajtónyitási fortélyokat.</p>
<p>– Ezer forint szép pénz, nem is kerülne sokba; egy pár döfés a
fehérvári bicskával megszolgálja, de hogy jutunk oda fel, repülni
egyikünk sem tud, ha pedig egyenként mászunk fel, kitekeri
nyakunkat.</p>
<p>– Tudod mit? vedd át a kerítésen azt a lajtorját, melyen
átmásztunk; neki támasztjuk majd e fának, s egyikünk azon, másikunk
a fa derekán felkapaszkodunk; hisz nincs nála semmi eszköz.</p>
<p>– Jó lesz biz’ a, fiam Telezsák, hanem eredj magad a
lajtorjáért, én azalatt idelenn strázsálom s ha lekivánkozik, majd
a tarkójára teremtek.</p>
<p>Telezsák ment, felhágott a kerítés hevederére s a kivülről
<span class="pagenum"><a name="Page_102" id=
"Page_102">-102-</a></span> megtámasztott hágcsót két végénél fogva
átemelni iparkodott. A hágcsó rendkivül nehéz volt, el nem tudta
gondolni: miért? – a mint így húzza, vonja és mégis meg sem birja
mozdítani, túl a kerítésen hirtelen egy idegen arcz emelkedik fel
előtte, a létrán felmászva s minden előleges értekezés nélkül
akkorát csap egy kurta ólmossal a hüledező Telezsák feje búbjára,
hogy az majd a nyelvét harapta ketté.</p>
<p>Ennek sem kellett több; teljes szívéből elordítja magát.</p>
<p>– Szaladjunk, rivall, nyakunkon a hadnagyok! s ekkor neki
iramodik tüskén-bokron keresztül, s addig lélegzetet sem vesz, mig
az erdőszélt el nem éri, hová a másik bajtárs is, hasonló bátor
indulattal, nyomban követte.</p>
<p>A váratlan segítő átszökik a kerítésen. – Góliáth Péter
észreveszi, hogy egyedül maradt, keresztül fut az udvaron; azonban
még a tulsó kerítést nem éri el, midőn ellensége egy szökéssel
lepattan menhelyéről, s vasmarokkal megragadja és visszarántja a
futót.</p>
<p>Góliáth rá ismer: Szilárdy Leander! hörgi elkékülve.</p>
<p>– Már most tudod, kivel van dolgod?</p>
<p>– Bocsáss, hagyj menekülnöm, kiáltá emez tajtékozva s tőrével
ellenét iparkodott leszúrni, s Leander kezét vérig harapta, a mint
az fegyverét kifacsarta a gyilkos kezéből. Bocsáss el, vagy a
pokolra mondom, iszonyú boszút fogok rajtad állani.</p>
<p>– Arra nem érsz rá.</p>
<p>Ekkor egy harmadik kéz nyúlt a küzdők közé, jéghideg nyomással
nehézkedve a Góliáth fejére. Góliáth mintha hóhéra kezét érzette
volna fején, elmerevült, térdre bukott s többé nem védte magát.
Összenyaklott, mint kit szél ütött meg.</p>
<p>Bálnai Körmös István állt felette, kőhideg, bús
arczulatával.</p>
<p>– Tudsz-e halálod órájáni imádságot, rabló? kérdé martalékjától,
kit Leander hiába iparkodott fél kezénél <span class=
"pagenum"><a name="Page_103" id="Page_103">-103-</a></span> fogva
felemelni. Nézz széllyel még egyszer a világban, utoljára fogod azt
most látni.</p>
<p>– Mit!…</p>
<p>– Csak azt, hogy majd ide erre a fára felakasztalak; most épen
statarium van a vármegyében s én házfeltörésen kaptalak… függni
fogsz.</p>
<p>Góliáth görcsösen vonaglott és szemeit meresztgette.</p>
<p>– Rád bizom őt, szólt Leander, Góliáth kezeit hátra facsarva s a
kötéllel megtekerve; azután a tanya ajtajához sietett.</p>
<p>Bálnai utána kiáltott:</p>
<p>– Sándor! A leányt távolítsd el az ablaktól, hogy ide ne
lásson.</p>
<p>Leander nem ütközött meg a Sándor nevezeten; a pitvarajtón
belépett. Kedvese sikoltva futott elébe s az ifjut mint megváltó
angyalát hévvel karolta át…</p>
<p>A mint Bálnai Leandert Sándor néven nevezé, a báró szemeiben
hirtelen élő tűz villant keresztül, ellankadt tagjai életre
feszültek.</p>
<p>– Ember! szólt erősült hangon hidegvérű ellenéhez, látom, te nem
vagy az, kitől életet vissza lehessen könyörgeni, ne félj, nem is
könyörgöm érte; így nem fogok legalább arra szorulni, hogy magam
öljem el magamat; bátran meggyilkolhatsz, még csak sikoltani sem
fogok; utált előttem az élet, vedd el, jót téssz velem; künn az
erdő bármelyik fájára felakaszthatsz. Oldd fel kezemet, irást fogok
adni, hogy önmagam fosztottam meg magamat az élettől.</p>
<p>Bálnai rábámult az emberre.</p>
<p>– Jó, úgymond, megteszem… megöllek… ne félj.</p>
<p>– Köszönöm. E szívességedért nem maradok hálátlan; csak nehány
perczig engedj még élnem, s minthogy imádkozni nem tudok, e kis idő
alatt én is jót teszek veled. Gonosz világban élünk, hol álarczban
jár minden ember s az őszinte érzelmek prédára jutnak. Egy gyanút
ajándékozok neked. Ama pórias öltözetű férfi, kit te bizalmas
hangon Sándornak szólítottál, gróf Szilárdy Leander és <span class=
"pagenum"><a name="Page_104" id="Page_104">-104-</a></span> nekem,
tevé hozzá keserű gúnynyal, jó barátom; együtt növelkedénk,
jószágaink határosak, s apáink után együtt birunk egy közös
falut.</p>
<p>– Hazudsz, ordítá közbe Bálnai, hazudsz; ne szólj tovább.</p>
<p>– Ha most haragudnám reád, elhallgatnék s vesztedbe hagynálak
rohanni, de ne vesd vissza ajándékomat; hajszálon függ a vész fejed
fölött, s te önmagad téped el azon vékony fonalat, ha szavamra nem
figyelsz. Mi ketten igen víg, kicsapongó czimborák valánk s az élet
örömeit fenékig kiürítettük, éltük a gyönyöröket, míg ingert
találtunk bennök, s midőn az egyszerű kéj már nem csiklandá tovább
érzékeinket, együtt találgatánk kalandosabb, ingerlőbb
élvezetnemeket, miknek elérésére gyakran legőrültebb túlzásokat
választottunk; egyszer hírét vettük, miszerint bizonyos magános lak
rejtekében tündér szépségű lányka lakik, kit még idegen férfiunak
tekintete nem illetett, s kit haragos sárkányul őriznek egy
embergyűlölő eb és egy világgyűlölő rokon. Találtunk alkalmat a
leányt megláthatni; szebb volt, mint képzelénk s nem oly nehéz a
hozzá juthatás, mint a hír kürtölé; az én gróf barátomnak volt itt
egy ismerője, egy gazdaember, titoknokának közel rokona, kivel ő e
czélra megatyafiasítá magát s tudva, hogy amaz embergyűlölőnek,
kivált a főbbrangúak ellen van nagy antipathiája, parasztruhában,
becsületes, nyilt arczczal közelíté meg az ifjut, s előbb annak
gyanakodó szívét álomra simogatta őszinte magaviseletével, majd a
leányét hódítá magához, ki is ifju ártatlanságával együtt
martalékjává lőn. De ezzel nem érte be az én barátom; neki nem volt
kielégítő a lányka hizelgő mosolygásait látni és sóhajait hallani;
ő birni akarta azt, birni, de nem általa biratni.</p>
<p>– Oh, ha ez mind igaz! hörgé Bálnai s térdeivel iszonyút nyomott
a beszélő mellén.</p>
<p>– De ne fojts még meg; ez csak a kezdet, a vége még mulattatóbb.
Ismered azt a mesét, melyben a macska a majom számára kikaparja a
tűzből a gesztenyét? – <span class="pagenum"><a name="Page_105" id=
"Page_105">-105-</a></span> Én ismerem, mert rajtam is megesett.
Egy szép tervét kelle kivitelhez segítenem az én kedves barátomnak.
A terv ez volt: a lányka magános, félreeső helyen lakik, bátran,
védtelenül; a gondoskodó testvér nyugton alszik benn a városban,
tudván, hogy a szomszéd tanyán testvére kedvese őrködik kincse
fölött; nekem kell vala a leányt elrabolnom, negyed magammal
feltörnöm a házat, rögtön lóra ülnöm vele, lóhalálában futnom
Kéturfalvára, hol a leányt a Szilárdy-kastélyban rejtettük volna
el. Tervünkben volt az is, hogy ő, t. i. az én szeretett jó
barátom, rajta kapván a rabláson bennünket, megtámadjon, velünk
színből szörnyen megverekedjék, s általunk legyőzetvén,
megfutamodjék s később kétségbeesetten keresse a leányt a világ
mindegyik szegletében, azon egyet kivéve, melyről tudandja, hogy
ott van. Egész tervünk a megfutamodásig szerencsésen sikerült, s ha
nem várt közbenjöveteled nem fordít a dolgon, hihető, hogy a kaland
szerencsésen végre lesz hajtva. Megjöveteled lehetősége, ez az egy,
kívül esett számításainkon. – Elvégeztem mondani valómat, már most
akaszsz fel, ha akarsz.</p>
<p>Bálnai arcza majd holdhalavány, majd haragvörös színű lett,
szemöldei mélyen lefeküdtek szemeire, mint egy dühös hyenáé,
orrczimpái kitágultak s homloka izzadt.</p>
<p>Odahagyta foglyát, tántorogva indult a tanya ajtajához; a
kilincsbe kelle kapaszkodnia, hogy el ne essék. Benézett a szobába;
látta az ifjut, a mint testvérét kebléhez szorítá s annak szemeiből
törölgeté a könyeket. – A szerelmesek nem vették észre az ajtóban
állót s karjaikat egymás körül fűzék és lassú édes hangon
suttogának.</p>
<p>– Szilárdy Leander! ordítá hirtelen teljes hangon a testvér s
egy ugrással a szoba közepére lépett; szemei szikráztak, haja mind
felfelé állt; arczizmai vonaglottak s ujjai behorgadtak, mint egy
prédájára lerohanó vad madáré.</p>
<p>Az ifju első pillanatra összerezzent, elhalaványodott; percz
mulva aztán komoly, felemelt, szégyentelen arczczal lépett a
haragvó elé és válaszolá: <span class="pagenum"><a name="Page_106"
id="Page_106">-106-</a></span></p>
<p>– Igen, az vagyok.</p>
<p>– Az vagy? rikoltá Bálnai, zokogásból és kaczajból vegyült
hangon; halántékain majd megszakadtak a lüktető erek, nem emberi
fuldoklással rohant testvérére, kitépve azt Szilárdy kezeiből s a
szoba legtúlsó szögletébe hurczolá, ráborult és sírt; sírt, hogy
keble majd megszakadt; végre keserű kétségbeeséssel két öklét feje
fölé emelte és arczát hátra feszíté, mintha le akarna átkozni az
égről minden csillagot. – Szinte megfojtá a féktelen
indulatroham.</p>
<p>Leander szoborrá merevült.</p>
<p>– Barátom! szólt, egy lépést téve Pista felé.</p>
<p>Indulatosan taszítá el ez magától a grófot s vérben forgó
szemeivel vadon, dühösen tekinte reá, hogy a bátor férfi szívében a
vér kezde hülni.</p>
<p>Mennyi szemrehányás, mennyi fájdalom volt ez egyetlen
tekintetben!</p>
<p>– Ne közelíts hozzám, fuldoklá Bálnai rekedten, vagy az örök
szenvedésre mondom, e két kézzel fojtom meg itt e leányt; megölöm,
ha tőled másként meg nem szabadíthatom.</p>
<p>Leander nem érté a mondottakat, s szótlan zavarban bámulta a
dühöngő kín vonaglásait.</p>
<p>– Ugy-e? szólt, képéből kikelve Bálnai. Tudtad, hogy csak egy
kincse van a koldusnak – becsülete. Egyetlen reménye a földhöz
sujtottnak, egyetlen öröme a boldogtalannak? s neked játékszer
kelle, nagy úr, ugy-e? nosza; legeltesd szemeidet kínaimon, hisz
egy virág nyilt csak éltem sivatagán, azt letépted. Tudod-e, hogy a
kit a megnyomorított megátkoz, azon Isten betölti az átkot? Ne
szólj; süket vagyok szavaidnak; hazudtál egyszer, nem hiszek
többet; te voltál, ki még a világhoz fűzött, te vagy most, kiben a
világot gyűlölöm; ne mentsd magad: el vagy árulva; álarczot
viseltél, s ezért nincs oly rossz, mit rólad föl ne tennék, gróf
Szilárdy Leander!</p>
<p>A szegény leány, mint letört liliomszál, eszméletét félig
elvesztve, feküdt testvére ölén keresztül és susogá: <span class=
"pagenum"><a name="Page_107" id="Page_107">-107-</a></span></p>
<p>– Minő hideg van!</p>
<p>Többet nem szólt, hanem igen igen halavány lőn.</p>
<p>Pista lefekteté őt az ágyra s hideg-komoran Leanderhez lépett,
lassú hangon kérdé tőle, mialatt élesen markolt annak karjába:</p>
<p>– Ugy-e, ez a leány becstelen?</p>
<p>Leander arcza hirtelen kigyulladt; büszke haraggal vállán
ragadta az ifjut, s herkulesi erővel megrázva, oly tekintetet
vetett rá, melyből lelkének egész tiszta fenköltsége látható volt;
egy káromlott arkangyal tekintete lehete ilyen, azután vad-bánatos
arczát lecsüggesztve, ércztelen hangon de kemény határozottsággal
szólt:</p>
<p>– Ezen ég alatt mi nem találkozunk többet.</p>
<p>Azután kínosan felsóhajtva, megrázta fejét s kifutott a
szobából. Pista pedig visszatért hugához, ki ott fekvék
aléltmerevenen s annak hideg kezeit búsan megcsókolgatá, majd
mintha mámoros volna, fölkelt, támolygott, kitántorgott, ki a
holdvilágos szabadba; kereste foglyát, a bárót, de az már nem vala
ott; körülbámulva magát, úgy tetszék lelkének, mintha álmodnék s
nem látna tisztán.</p>
<p>Ekkor az olajfa túlsó oldalán egy emberi alakot vőn észre, ülve
és aludva; hozzá ment és látá, hogy tanulótársa, alattomos,
ármánykodó ellensége, a százgallér alszik ott, kezében egy csomó
tolvajkulcscsal.</p>
<p>– Hah! kiálta rá álom-ijedten, te vagy itt? s megrugta az alvót,
mire az feldőlt. Lehajlott hozzá, felemelte s látá, hogy annak
koponyája hátul halálosan össze van zúzva. Talán még sem volt
egyetértés? talán még sem volt alakoskodás, gondolá magában, de nem
birt összefüggést, nem megnyugvást szerezni megháborodott lelkének.
<span class="pagenum"><a name="Page_108" id=
"Page_108">-108-</a></span></p>
<h2>A NAGYNÉNE ÉS UNOKAHUGA.</h2>
<div class="clearfix">
<div class="poem figright">
<div class="stanza"><span class="i0">Kitették a holttestet az
udvarra,<br /></span> <span class="i0">De nincs a ki végig-végig
sirassa.<br /></span> <span class="i0">Most tetszik meg, ki az
igazi árva,<br /></span> <span class="i0">Senki sem borul a
koporsójára.<br /></span></div>
<p class="i7"><i>Népdal.</i></p>
</div>
</div>
<div class="clearfix">
<div class="poem figright">
<div class="stanza"><span class="i0">Zsákunk volt, tavaly
eladtuk,<br /></span> <span class="i0">Az árát is bálban
hagytuk.<br /></span></div>
<p class="i7"><i>Népdal.</i></p>
</div>
</div>
<p>Két évvel ama szomorú napok után, melyek K* városát
elhamvaszták, egy földszinti sötét szobácskában agg nő haldokolt;
szemeiben még akkor is végtelen és kiapadhatlan Istenben vetett
bizalom tükrözé magát; nyugodtan látszék várni a halált, mint az
élet megváltó angyalát. Kezei össze voltak téve mellén; nyugodt
volt és boldog, pedig ágya mellett egyetlen gyermeke térdel, egy
fiatal leány; szép leány, ki a boldog élet minden kényelmei közt
neveltetett, kit túlérzékeny kebellel, nemes indulatokkal s
magasztos érzésekkel vert meg a mostoha sors, s ki most egyedül és
védtelenül fog maradni a világon, ezen a rossz világon, mely tele
van csábbal és vétkezőkkel – ezen a nagy világon, melyben senkije
sincs, a kiben bíznék, senkije, a ki egy falat kenyérrel
megkinálja.</p>
<p>És a haldokló arcza mégis mosolyog és nyugodt.</p>
<p>A csendet nem háborítja semmi.</p>
<p>Késő este van.</p>
<p>A fiatal leány a haldokló vánkosaiba temeti arczát és nem
sír.</p>
<p>Kis asztalkán halvány mécses ég, mellette egy úri hölgy ül s
Voltairet olvassa. Egy kis fali óra egyhangú ketyegése osztja
perczekre a csendesen folyó időt.</p>
<p>Az óra üt… Tizenegy óra…</p>
<p>Az úri hölgy nagyot ásít, leteszi könyvét és szemeit
<span class="pagenum"><a name="Page_109" id=
"Page_109">-109-</a></span> dörzsöli, azután felkel s a térdeplő
leánykával suttogó hangon eme fontos észrevételt közli:</p>
<p>– Aber, Jeanette, mon coeur, hogy tudtok ilyen olajmécscsel
ellenni? Miért nem tartotok egy csinos kis elegans
argand-lámpát?</p>
<p>A fiatal lányka fölemeli fájdalmas arczát s a nélkül, hogy
értette volna a madame szavait, halkan kéri, ne ébreszsze fel a
csendesen szunnyadót.</p>
<p>– Doch, doch, ma chère, fel kell őt ébreszteni tout a coup; épen
óra van, orvosságot kell bevennie; ha aluszik, tant pis pour elle.
Tudod Gibicz úr, az orvos, az a honett fiatal ember, mondta, hogy
nem kell őt sokat hagyni aludni, és minap is harminczhat óra
hosszat nem ébredett fel.</p>
<p>A fiatal lány reszketeg ajkakkal sóhajtott s azután ismét a
vánkosok közé rejtette arczát, kezeit homloka alá téve.</p>
<p>Az úri hölgy pedig az asztalhoz lengett, hol több különféle
színű orvosságos üvegek állongtak félig, vagy egészen tele s egyet
közülök felemelve, szóla:</p>
<p>– Jeanette, ma fille, rend moi le plaisir, sei so gut, keress
egy ezüst kanalat, melylyel anyádnak az orvosságot beadjam;
czinkanálba csak nem tölthetem; az Istenért, mon Dieu, ha czinkanál
érne ajkaimhoz, az maga képes volna engem halálos betegségbe
ejteni. C’est seulment pour les paysans! Das ist ja nur für
Bauern!</p>
<p>A lányka vagy nem figyelt e fölszólításra, vagy czélszerűnek
találta olyasmit nem keresni, mit, hogy találni nem fog, előre
tudhatá, mozdulatlan maradt, s így az úri hölgy durczásan,
beletölte holmit a gyógyléből a czinkanálba s ismét az ágyhoz
lengve, egy grásziőz mozdulattal az agg nő fölé hajolt s kinálta az
orvossággal.</p>
<p>A nő aludt.</p>
<p>– No édes lelkem,… vegyen be… ébredjen fel egy kicsit, biztatá
őt, majd meglássa, milyen jót fog csinálni, egyszeribe meggyógyul
tőle,… ébredjen fel.</p>
<p>A nő nem ébredett fel. <span class="pagenum"><a name="Page_110"
id="Page_110">-110-</a></span></p>
<p>– Az Istenért, milyen mélyen aluszik ismét! Jeanette, jer,
segíts őt fölkelteni; tudod, nem jó neki a sok álom.</p>
<p>– Kedves anyám! hangzék a lányka csengő hangja, kedves anyám!
szólt s gyöngéden a beteg fölé hajolt, kedves anyám! rebegé
harmadszor is s az alvó nő arczát megcsókolá.</p>
<p>Oly hideg volt ez arcz…</p>
<p>A nő mélyen, igen mélyen aludt s nem ébredett fel.</p>
<p>Meg volt gyógyulva – örökre.</p>
<p>A lányka érzé, hogy egyedül van a világon; nehéz szédülés állta
el minden tagjait; a kitörni nem tudó könyek a szívet készültek
megfojtani. Két kézzel megragadta anyja kezét, azt a hült, hideg
kezet; magasztos kínban remegő halvány arczát felemelve, úgy állt
egy perczig, mint a fájdalom ideálképe, azután – összerogyott.</p>
<p>– Jézus Mária! már meg ez is elájul, és még csak egy cselédjök
sincsen, kit segítségül kiálthatnék. No Jeanette geh’, ne tréfálj,
ébredj fel, ez nem manier, ily igazán elájulni, évelődék az úri
hölgy, s a lányka karját megfogta.</p>
<p>A kar lankadt volt, s lankadtan esett utána maga a lányka is; az
úri hölgy le hagyta őt hullani a földre, s miután nem volt, kit
közelében segélyül híhatott volna, két széket egymás mellé
illesztve, főkötőjét s öltözete egyéb töredékeny részeit lerakva,
illő óvatossággal maga is elájult s feküdt vagy egy fél óráig; s
ekkori ájultában észrevevén, hogy a mécsnek igen megnőtt a hamva,
felkelt, azt megkoppantotta, azután ismét illedelmesen elájult,
nyakát félrehajtotta, két kezét alá lógatá és aludt.</p>
<p>Késő reggel volt, midőn fölébrede; a nap szépen besütött az
ablakon s a halott arczára világított.</p>
<p>A felocsúdott lányka ágya szélén ült, a sok sírás és iszonyú
főfájás miatt arczai lázasan ki voltak pirulva; de nem
panaszkodott, hanem annál többet panaszkodott az úri hölgy,
szegény! A más hajából készült hurkák, miket, midőn elájult,
lerakni elfelejte, fején össze és vissza voltak <span class=
"pagenum"><a name="Page_111" id="Page_111">-111-</a></span>
nyomorítva, s arczának az a fele, melyen feküdt, jóval sárgább
lett, mint a másik.</p>
<p>A lányka sajnosan zokogott anyja holtteste mellett.</p>
<p>Az úri hölgy egy ócska tükröt keresett elő s édes képeket
hunyorgata belé.</p>
<p>A lányka szívében megtolult a fájdalom; érzé, hogy árva és hogy
senkije sincs.</p>
<p>Az úri hölgy is közel volt a kétségbeeséshez; látá, hogy arcza
egyik feléről lekopott a karmin, s tapasztalá, hogy közelségben még
csak vörös répa sincsen, melylyel annak hajnalszínét helyre
pirítsa.</p>
<p>A lányka lelke messze szárnyalt a jövőben: minő napok, minő élet
vár reá ez idegen világban?</p>
<p>Az úri hölgy lelke is szerette volna tudni: mit csináljon
összegyűrt dupéjével, hogy ismét ép és gömbölyű legyen?</p>
<p>E mindkét részrőli gyászos elmerengés mind addig tart, míglen a
lányka fölemeli könyes arczát s két kezét összetéve, letérdel és
imádkozni kezd; az úri hölgy pedig felteszi vendégfürteit s
megszólamlik sürgető hangon, mondván:</p>
<p>– Jeanette, mon coeur, add ide a fogaimat.</p>
<p>A lányka megütközve, szentelt fájdalmai fellegeiből mintegy a
földre visszarántatva, a nőre rápillant, mintha nem értette volna
szavait.</p>
<p>– No tudod, hiszen rád bíztam azokat este, hogy tedd el
valahova.</p>
<p>Erre a lány semmit nem felel, hanem a madame kezébe egy kis
vízzel telt edénykét nyom, ki abból gyönyörű szép nyolcz darab
elefántcsont fogat kiszedvén, azokat szappannal megmossa, kendőben
megtörülgeti, s arany srófocska segedelmével kellő helyeikre
felszorítja.</p>
<p>Erre zsebéből egy czitromot keres elő, annak levével kacsóit
megmossa, szemöldeit gombostűfokkal rendbeszedi, oldalait fűzője
vas lemezei közé szorítván, abroncsos ránczalkotmányait magára
alkalmazza. Legvégül a szobában található egyetlenegy bőrpamlagra
behelyhezteti <span class="pagenum"><a name="Page_112" id=
"Page_112">-112-</a></span> magát s annak hosszát saját
szélességével tökéletesen elfoglalja. Mindezek után kezébe veszi
Voltaire világhírű «Candid»-ját, abból a gyönyörűséges erkölcsi
életnézeteket olvasgatja, miközben fogai között zsebéből szemenkint
kiszedegetett riskásamagokat porczogat. És midőn azon helyre ér, a
hol a marquisnő harisnyaszalagját fölvéteti Candiddal, nagyot
nyujtózkodik, azaz csak akkorát, mekkorát szűk ruhájában
nyujtózkodhatik, az ablakon kitekint, egy ott elmenő uracsot
kellemes fejbólintással üdvözöl, azután unatkozott, álmos arczczal
visszafordul s kérdi a lánykától:</p>
<p>– Jeanette, még is aluszik anyád?</p>
<p>A lányka fölrezzen; pillanatnyi öröm villan át arczán, mintha
még tán lehető volna az álom; de egy tekintet az alvó arczára,
meggyőzi őt az ellenkezőről s sóhajtva mondja az úrnőnek:</p>
<p>– Már nem alszik, mert – meghalt.</p>
<p>– Az Istenért! kiált fel az úri hölgy, kezeit összecsapva, hát
miért nem mondod? Hisz így rögtön sietnem kell a boltba
gyászruhákat, halottruhát, virágokat és gyertyákat vásárlani, aztán
koporsót készíttetni. De ugyan miért is nem mondod elébb? mikor
készülnek el a gyászruhák? Még szemfedőt is kell vennem… Oh ezer
lesz ma a dolgom… Azt sem tudom, hol kezdjem, min kezdjem!</p>
<p>S azzal sietve hányta magára az úrhölgy kalapját, burkonyát s
egyéb öltözékeit, de a mely sietség épen két annyi ideig tartott,
mintha szép lassan vitte volna véghez a dolgot, annyit tudott
emelgetni, szellőztetni, húzogatni, czirógatni minden ránczon,
minden törésen.</p>
<p>– Ugyan Zsáni, szólt, visszasietve az ajtóból, melyik boltostul
szoktatok ti vásárlani?</p>
<p>– Nem tudom, felele a leány.</p>
<p>– No mindegy; hitelez nekem akármelyik, jól ismernek, itt
zárjelbe tehette volna: arról, hogy soha sem szoktam nekik
megfizetni, s azzal kalapja fátyolát előrevágta s eltünt.
<span class="pagenum"><a name="Page_113" id=
"Page_113">-113-</a></span></p>
<p>A lányka egyedül maradt.</p>
<p>Dehogy egyedül!</p>
<p>Mennyi dúló fájdalom, mennyi sejtelmes gond, mennyi keserűség
maradtak ott vele!</p>
<p>Kinek nem volt volna halottja már? Ki ne érzette volna azt a
fojtó keservet, melyet a behúnyt szemű kedves halott tekintete
okoz? Ugy-e minő jól esik olyankor a vigasztaló szó? Milyen
megnyugtató bizhatni az idő orvosló kezében s enyhülést várhatni a
jövendőtől!?</p>
<p>Hajh! az árva lánykának nem volt mit reményleni az időtől!
jövendője bús volt és fellegien-sötét!</p>
<p>Midőn a koporsót leszegezték, utolsó reményét szegezék a
koporsóba.</p>
<p>Midőn betemették anyja sírját, utolsó vigaszát temették be
vele.</p>
<p class="center">* * *</p>
<p>Bókváryné egy nyugalmazott kapitány özvegye volt, ki ugyan (t.
i. a kapitány) még életben vala, de neje odahagyta őt; (a gonosz
világ azt beszéli, hogy a kapitány hajtotta el magától nejét. – Nem
kell rá hallgatni!)</p>
<p>Igen szép lehetett valaha (születése előtt); de azóta is annyit
volt alkalma saját maga által rendezett estélyein kellemei
magasztalását hallani, hogy legalább is azt hitte, mikép mind a
három grácziát egy maga képviseli, noha az első gráczia (Aglaja)
nevének két első betűjén kívül, melyet napról-napra inkább kezde
elérni, a többi kegyeleti sajátságok oly messze valának tőle, mint
Makó Jeruzsálemtől.</p>
<p>Egyébiránt igen ügyes módja volt az emberekkeli bánásban.
Módtalanul kaczér levén, ki tudta találni minden ember szívének a
nyitját, s hogy barátnéinak mindegyike sárkányul tudott rá
haragudni, élő tanubizonysága annak, hogy férfiak irányában
meglehetős szerencséje vala.</p>
<p>Egész élete az élvezetek, gyönyörök, kicsapongások és mulatságok
szakadatlan lánczolata volt, egy határ szerelmes <span class=
"pagenum"><a name="Page_114" id="Page_114">-114-</a></span> levél s
rászedett imádók ajándékba hordott csecsebecséi maradtak fenn
emlékül kalandos élete hagyományiból.</p>
<p>Hajfürteit addig-addig ajándékozgatá jobbra-balra, míglen
magának semmi sem maradt belőle; s az élvezett édességek
kiférgesíték szájából a fogakat, kiférgesíték a szívét
kebeléből.</p>
<p>Szerény örökének még fiatal korában kiment a könyökén s mégis,
noha nem szántott, sem vetett, a kis város hautevoléei tónadója
tudott lenni; fény és csillogás környezte, közkedv fogadta
mindenütt; – ezek megtartására többszerű eszközökkel birt mindenha.
Fiatalabb korában, míg kellemes tánczáról s szemei csábító tüzéről
városszerte híres vala, – míg imádókban bövőlködött s bővölködő
imádóit szép szerével ki tudta zsebelni, könnyen kimagyarázható
vala fényűzése, kitalálhatók forrásai; – később azonban, hogy az
ifjuság kezde hátat fordítani kellemeinek, ezen források siralmasan
kiapadtak s egyebekről kelle gondoskodnia.</p>
<p>Azok sem maradtak sokáig feltalálatlanul.</p>
<p>Mindent tűrő, mindennek hizelgő kedélye, azon jó szokása, hogy a
mások finom tapintattal kinyomozott gyengéit, szemtől szembe, mily
édesen tudta simogatni, míg hát mögött mulattató hangon birta
azokat kárörvendő irigyek előtt fel-feltakarni, – kész tanácsai
minden kényes helyzetekben, – arczának nagy mértékbeni
elpirulhatlansága, – lelkületének módosítható volta, mindvégig
fentarták számára a közméltánylatot és elismerést, mely által azon
kedvező állapotba helyeztetett, miszerint legnagyobb szerencséjének
tartotta akárki is azon megtiszteltetést, ha Bókváryné asszonyság
által elébb csak hallgatag intéssel, de ha meg nem értetett,
érthetőbb kijelentés által is, irántai csekély áldozattételre
felszólíttatván, azt nyakrafőre teljesíthette; s teljesítette is,
ha jó hírét, nevét egészségben akarta megtartani.</p>
<p>Ide járult még azon szép tulajdonsága is az említett úrhölgynek,
<span class="pagenum"><a name="Page_115" id=
"Page_115">-115-</a></span> mely szerint nagy szenvedélylyel birt
adósságokat csinálni s azokat soha meg nem fizetni, – araszszal
mérhető ősi jószágait három vevőnek egyszerre eladni s a divatos
iparlovagság mindennemű ágait össze-vissza gyakorolni; mikért, ha
olykor kérdőre vontatott, oly szépen ki tudta magát könyörögni, –
ha executióval mentek rá, úgy tele tudta rimánkodni biró, ügyész és
pörösfélnek a füleit, miként azon vették észre magukat, hogy semmit
sem tudtak végrehajtani.</p>
<p>Ő azért naponként suhogó selyemben járt; ha kéménye olykor
hétről-hétre nem füstölt is, zongorája minden perczben üttetett,
veretett; bárha a reggelizés idejét gyakorta édes álommal, az
ebédet regényolvasással passzolta is el, de esténként annál
sűrűbben következének a piqueniquei dáridók, s ez volt
megélhetésének főfő csatornája.</p>
<p>Az ő háza volt közös légyottra rendelő helye minden tisztességes
embernek, hol mindazok, kik különben egymásnak látogatásokat nem
tehetnek, vagy azokat el nem fogadhatják, vagy saját lakukban
alkalmatlan őrszemektől gátoltatnak, egy oly alkalmas helyre
találtak, melynél az ember sem saját, sem a más jó hírét-nevét nem
koczkáztatja, mind a mellett is igen kellemes kalandokat rendezhet
saját tetszése szerint, találkozhatik, kivel kedve tartja s bizton
éldelheti a paradicsom valamennyi tiltott almafáinak gyümölcsét;
miután az említett estélyeken sem a morgolódó férjeknek, sem az
argusszemű mamáknak nem volt szokásuk megjelenni, vagy ha igen, úgy
ők rendesen a whist-asztal mellé, vagy (úgy mint a férjek) a
pipázóba lőnek számkivetve, hogy a társaság ártatlan örömeinek ne
lábalattlankodjanak.</p>
<p>Sőt – mint a rossz világ beszéli – madame Bókváryné még attól
sem volt idegen, ha bizonyos uraknak egy némely tapasztalatlan
leánykára, vagy szende menyecskére talált a foga fájni, hogy azokat
csupa emberbaráti nézetekből egymáshoz közelebb fűzze; vagy ha
bizonyos szemérmes hölgyeknek kebleit titkos vágy epeszté holmi
egyenruhák <span class="pagenum"><a name="Page_116" id=
"Page_116">-116-</a></span> és kardos vitézek iránt, ezen vágyaknak
tápot szerezzen s az erény útján botorkáló ártatlanság szemeit
felnyissa s azt az igazi életörömekkel hintett ösvényre
visszavezesse, egymást szeretőket és nem szeretőket együvé
hálózzon, mely működésnek a világ előtt meglehetősen rossz neve
szokott lenni, de annál jövedelmesebb foganatja az öntudat
előtt…</p>
<p>És ez volt azon nő, kinek körében Jankának ezentúl kelle élnie;
ilyen volt a gőzkör, melybe oly tiszta, oly mocsoktalan
lelkületével sűlyedni kellett, – sűlyedni az egyszerű jámbor
szegénységből – a czifra nyomorúságba.</p>
<p>Bókváryné Janka atyjának testvére volt s így Jankának
legközelebbi rokona, ki a mindentől elhagyatott leányt nemeslelkű
hűséggel vevé pártfogása alá, méltányos elismerésére mindazoknak,
kik a művelt világ nemeslelkű érzelmeit közelről nem ismerik.</p>
<p>De meg is jutalmazta őt erényes tetteért az igazságszerető sors,
magából a jótettből származtatván a jutalmat. Mióta Jankát magához
vevé, messze városokból lőnek látogatottak estélyei s nem egy
földesúr és quintli mágnás akadt horogra, kik jól átlátták, hogy
mindenek előtt a kincset őrző sárkány torkát kell áldozatokkal
betömni s így Bókváryné unokahugában oly szép capitalisra tett
szert, mely a reá tett költségeket száz- és ezerszeresen téríté
vissza.</p>
<p>Volt azonban egy igen nagy hiánya az árva unokahugnak, egy nagy
neveléshiány, melyet a tapasztalt nagynéne hiába igyekezett
kiegyenlíteni, s e hiány volt: az erénynek oly túlságos szeretete,
mint a mily túlságos vala benne utálata mindennek, a mi bűn; s e
nyavalya – mint azt a nagynéne nevezé – annál aggodalmasabb
befolyású vala a lányka kedélyére, minthogy az legkisebb hajlamot
sem tüntetett fel magában a könnyelműségre, legkevésbbé sem lőn
megragadva az ujdonszerű csillogás káprázatitól s lelke tisztasága
nem az ártatlanság tapasztalatlan voltán, hanem keserű
szenvedésekben megerősült elveken alapult. <span class=
"pagenum"><a name="Page_117" id="Page_117">-117-</a></span></p>
<p>Az a szelid, mosolytalan búskomolyság, melyet semmi föl nem
deríthetett; az az ábrándos fájdalom, mely typusát a legzajongóbb
orgiák közepett is meg tudta tartani, valának azon át nem törhető
ægis, melynek talizmáni védelme alatt lelke tisztasága a förtelem
minden lehelletétől ment maradt, mert a szomorúság nem termő földe
az érzéki vágyaknak.</p>
<p>A leghevesebb szenvedély, midőn bánatos bűvkörébe lépett,
szánalmas rokonérzetté alakult; a kéjsovár szív tilos vágyait egy
tekintete lehangolá; s kit arcza bájai szerelemőrültté tevének, az
lelke fenkölt bánata előtt térdre hullt és imádta őt néma
szenvedésiben.</p>
<p>Nem tetszett a nagynéninek e hatás. Környezete nagyon józan és
szilárd jellemet kezde magára ölteni, ez erényes színezet
aggodalmas kilátásokra szolgáltatott alkalmat.</p>
<p>– Te magad ásod alá szerencsédet; majd megbánod akkor, mikor már
nem teheted jóvá; rosszul vagy nevelve, az a bajod; ily
Magdolna-képpel mai világban nem messze mégy; alkalmazd magadat, e
kellemek, ez ifju báj nem azért vannak adva, hogy önként apáczává
neveld magad; úgyis megjön az idő, mikor majd senki rád sem néz,
minek sietteted jövetelét? Hogy tudsz ragaszkodni czéltalan,
polgárszagú elveidhez? ne félj, semmi sem vétek, a mi titokban
történik…</p>
<p>Jaj, de nekem számtalan tollakkal kellene birnom, ha a
nemeskeblű nagynéni erkölcsi útmutatásait mind le akarnám irni, s
attól félek, hogy nem sok ujdonságot mondanék velök…</p>
<hr class="tb" />
<p>Egy negyedév folyt le Zilányiné halála után; e negyedév épen
elég volt arra, hogy Janka teljesen meggyőződhessék, miként ez a
föld csak azoknak édes anyja, kik már meghaltak. Miket kellett
látnia, miket éreznie! Vásárra vitték az erényt… dobra ütötték,
elárverezték! Szégyenkőre állíttattak a szív nemesebb érzelmei;
minden ajkról a becsület szent neve hangzott, míg arcza szenynyel
fertőztetett; <span class="pagenum"><a name="Page_118" id=
"Page_118">-118-</a></span> anyaszív vezette a gyermekártatlanságot
a vágószékre s diadalt kaczagott a csábító az elesett fölött;
kigúnyoltatott a szerencsétlen; a boldog örömpoharába pókmérget
csepegtetett az irigység; szemben csókolt, hát mögött mart a
tettetés; eladta az önzés legjobb barátja üdvét egy percznyi
örömért s a könnyelműség széttépett szívek vonaglásaival mulatta
magát.</p>
<p>És neki egyedül kell lennie a világon! Senkitől nem értetni,
senkiben nem bízhatni, hanem félni mindentől, kinek szívét emberi
álarcz takarja.</p>
<p>Egy este, midőn ábrándos elmélázással ült zongorája mellett, nem
hangjegyekben irt phantasiákat verve rajta, midőn elfeledé maga
körül a világot s szabadon hagyta lelkét szárnyalni a vágyott
ideálok honába: hirtelen s véletlenül egy égető ajk forrott gyöngéd
fehér kezéhez. A leány felsikoltott. Előtte Dömsödi János állt,
gyűlöletes, lángoló arczulatával. – – – Még nem volt gyertya
gyujtva a szobában s a félhomályban úgy tetszett, mintha kisértő
jelent volna meg tűzszemeivel. – Az ember irtózatosan mosolyogva, a
szék karján keresztül felé hajlék s kezével a lányka vállát
érinté.</p>
<p>– Hatalmas Isten! kiálta ez, rémülten felszökve, midőn a szoba
sötétéből, hol eddig tőle észre nem véve ült, Bókváryné előlengett
s affectált negéddel kezdé pirongatni a lánykát:</p>
<p>– Ugyan Zsani, mondd, van neked jó dolgod? akkorákat sikoltani,
mintha békára léptél volna. Tán már nem is ismered báró Dömsödit,
ki családotoknak egykori jótevője, most pedig neked kegyes
pártfogód leszen?</p>
<p>A lányka sértett haragosan törlé le karjáról a csók nedves
nyomait; az úrhölgy pedig kaczagva mondá czélozva:</p>
<p>– Úgy kell! minek ábrándozol, jól tette, ha megijesztett,
hihihi, hozta Isten, méltóságos úr!</p>
<hr class="tb" />
<p>Azonban, ha olykor esténként lenéze ablakából, egy <span class=
"pagenum"><a name="Page_119" id="Page_119">-119-</a></span> karcsú
ifju alakot láta az előtt elsuhanni, ki hosszan várt ott, míg végre
az ablakot megnyílni nem látván, nagy, lelkes szemeivel érzékenyen
tekinte fel oda; oly rokonszenvű bánat ült az epedőnek minden
vonásiban!</p>
<hr class="tb" />
<p>Névnapján a lányka egy keleti gyöngyfűzért és virágfűzért
kapott. Amazt érzelgő patchouly-szagú levél mellé csatolva, Dömsödi
küldte neki; a virágfűzért gyopár-, vasvirág- és perennisből, egy
levélkével együtt félve lopá fel ablakába az ismeretlen ifju, ki
magát az egyszerű levélkében így nevezé:</p>
<p>Osztályos rokon a fájdalom nevében.</p>
<p>A gyöngyfűzért nagynénjének adta, a virágfűzért felakasztá ágya
fölé; Dömsödi levelét elégeté, az ismeretlenét keblében
hordozá.</p>
<h2>A CANTUS PRÆSES.</h2>
<div class="clearfix">
<div class="poem figright">
<div class="stanza"><span class="i0">Húzzátok meg azt a hármas
harangot.<br /></span> <span class="i0">Hadd sírjanak a berencsi
leányok.<br /></span></div>
<p class="i7"><i>Népdal.</i></p>
<p class="center">* * *</p>
<div class="stanza"><span class="i0">Márton diák,
rozmarinszál.<br /></span></div>
<p class="i7"><i>Népdal.</i></p>
</div>
</div>
<p>Cantus præses: ez magában csekély szó; magyarul annyit tesz,
mint a kántusnak az ő prézesse. Mint szinte a kántusnak az ő
prézesse is magában csekély ember, alig tíz markos, inczenpincz,
czinegefejű madárka, kit még subscriptus diák korában is ‚am’cének′
titulált a seriesolvasó juratusdiák. De hol van azon toll, mely
leirhassa, hol van azon elme, mely felfoghassa az ő hivatalos
magasságának mélységét és az ő dicsőségének iszonyú
voltát???!!!…</p>
<p>Hogy a kántusprézes hányadik személy a király után, azt ugyan
hevenyében meg nem tudnám mondani; de <span class=
"pagenum"><a name="Page_120" id="Page_120">-120-</a></span> hogy
igen hatalmas úr, kivált szerdán és szombaton délután, zsebjeim
tisztaságára merem állítani.</p>
<p>Tehát a kántusprézes úr szobáját – mely urat ezentul,
rövidségnek okáért, hétköznapi néven, ‚prézens′ úrnak fogunk
nevezni – nagy vasajtó őrzi. – – Tudatlanok azt állítják, hogy azon
vasajtó hajdan könyvtárajtó volt, de mi nem hagyjuk magunkat oly
balgaságokra rábeszélni, mintha még a könyveket is kellett volna
őrzeni a tolvajoktól, hanem azt hiszszük, hogy az a vasajtó egyedül
a prézensnek megőrzése végett készült.</p>
<p>Készítse tehát mindenki látműszereit, fojtsa vissza gyomrába a
lélekzetet, szedje ünnepi ránczokra homlokát, midőn én, a vasajtót
kinyitandó, annak kilincsére teszem alázatos öt ujjamat, hogy a
prézens urat ekkép saját residentiájában bemutassam.</p>
<p>Ah! Épen jókor jövünk. A prézens úr toilettjét rendezi. Ez
valami nagyszerű! Ma temetés lesz; ott persze, a halott után
mindjárt a cantus præses a főszemély; sőt nagyon hihető, hogy
halott nélkül hamarább eshetik temetés, mint cantus præses nélkül;
tehát neki ott eleganter kell megjelenni, – kire annyi szem hallgat
és annyi száj néz.</p>
<p>Ime, lobogó gyertyalángnál rozsdás czirkalmot tüzesít meg, annak
két ága közé csomónként hajat szorítgat s a czirkalom segedelmével
becsavarja, s – mily géniális ötlet, a hajbodorító vas
helyettesítve van, – a kenderfürtök apródonként összezsugorodnak,
míglen végre a prézens úr feje olyatén alakot nyer, minő a vedlő
borzas jérczéé, vagy, hogy a magasból vegyük a hasonlítást, mint a
sörkorcsmák czégérein a gyaluforgács.</p>
<p>Ezen átesvén, egy újabb pipereműködéshez fog a prézens úr, mely
neveztetik igazi nevén talpalló-varrásnak; gyilkos egy mulatság a
maga nemében, de cantus præses úrnak mostanság igen fontos okai
lehetnek szabójához nem küldeni ruháit s ezen indokoknál fogva
személyesen neki fekszik a nem legköltőibb foglalatosságnak s a
legábrándteljesebb <span class="pagenum"><a name="Page_121" id=
"Page_121">-121-</a></span> andalgással énekli össze a corduán
talpallót (vulgó strupfli) nadrágszáraival:</p>
<p>«Eljött az esti szellő»… Hu – huh! be nehezen akar ez a tű
átmenni ezen a rhinoceros bőrön!</p>
<p>«Eljött az esti szellő, ringatva csólnakom.</p>
<p>Az ő nevét susogta, kiért imádkozom» (da capo exaltato, e
furioso).</p>
<p>Terring… erre, amarra! még a dicsőséges föltámadását is a
hajnalának! beh megszúrt ez a rozsdás tű, a ki áldója van a
vasnyársának!… «kiért imádkozom.»</p>
<p>«Nappal gondolámban, este nyoszolyámban;</p>
<p>Michelemma, Michelemma!»</p>
<p>– Itt vagyok, cantus præses úr.</p>
<p>– Ki hítt?</p>
<p>– Azt tudtam, engem kajátoz a cantus præses úr, felelt a prézens
úr szurdéklakó dárdása, hivatván Miskának és lévén mindkét arcza
két heti iskolaportól réteges.</p>
<p>– Kimégy mindjárt, semmirevaló, vagy a fejedhez vágom ezt a…! s
ezzel széttekinte, hogy tulajdonképen mit is vágjon fejéhez az
ingerkedő dárdásnak; ezt az asztalt. Prézens úr itt meglehetősen
elvetette a kalapácsnyelet, mert a mondott asztal nem arra a czélra
készült, hogy vele valaki hajigálózzék, lévén igen hosszú és igen
nehéz. Azonban a Miska öcsém, szerencséjére, nagyon megijedt és
sietve elvasalt, ekkép felmentvén a prézens urat igérete
beváltásától.</p>
<p>– Nem hagynak békét!</p>
<p>«Nappal gondolámban, este nyoszolyámban» stb. Valamennyi egér
volt a collegiumban, mind halál fiává lőn.</p>
<p>– No! Meg volna hát. A talpalló fel van eszkábálva nem épen
csikófogú varrással s a prézens úr nagy-elégedetten lépdeli benne
végig szobája territoriumát, mely jobbra is három, balra is három
lépésből állott; s minekutána ekként magát kisétálta volna, végtére
szépen megmosdik, sárgaságban sínlődő kendőjében megtörülközik s a
tükör hiányát akként pótolja, hogy fekete sipkáját túl <span class=
"pagenum"><a name="Page_122" id="Page_122">-122-</a></span> teszi
az ablakon s az ilyen surrogált tükörben aztán, hajának és
nyakkendőjének állását igen, de arczának sem piros, sem fehér
színét, sem egyéb nuanceát ki nem veheti; azután szép fehér
papirosból nyakkendője számára inggallért kanyarít, vele torkát a
kellő hangmértékig elköti; annakutána felölti zöld tibetfrakkját,
keztyűibe belebúvik, figaróját füle hegyére támasztja, pálczáját,
fuvoláját és a halottas énekek könyvét az egyik, guitarreját,
hangjegyeit a másik kezébe véve: készen áll előttünk teljes,
hivatalos méltóságában a cantus præses s falon látszó árnyékában
tekintélyes positurákat iparkodik betanulni…</p>
<p>Egyet említetlen találtunk hagyni a prézens úr pipereműtételei
alatt; midőn tudniillik mosdóvizével száját kiöblité, oly képet
csinált, mintha timsót nyelt volna le; törülközőkendője pedig finom
porral látszott behintve lenni, a min ő azonban meg sem ütközött,
gondolván, hogy «porból lettünk, porrá leszünk, azért a port ne
utáljuk». – E körülményekből azonban, aligha nem fog még valami
kifejleni…</p>
<p>Ez alatt a cantus – mely nem egyéb, mint az énekszós ifjuság
kara – összegyülekezett az oratoriumban (ez azon hely, a hol az
orátorok orálni szoktak) s feszülten várta prézense megjelenését; a
vénebb diákok erősen pöfékeltek holmi kapadohányt makrapipáikból s
fennültek a padok tetején, míg a kisebb classisták holmi rejtélyes
stratagemákon motoztak a padok alatt; mert tudnunk kell, hogy az
ilyen apró diák-féle embernek minden porczikája tele van
istentelenséggel és ezt csak azért említettem meg, mert vannak,
vagy legalább lehetnek, a kik ezt még eddig nem tudták.</p>
<p>Egy szegletben supplicatióra járt hősök mesélék kalandos
anecdotáikat a láblógató hivők seregének; fenn pedig a præsesi
pulpituson egy egérorrú egyén ül, százrétű köpönyegbe építve, fején
talián sipka; szájának – minthogy a kelleténél több – rendesen csak
felét szokta használni, <span class="pagenum"><a name="Page_123"
id="Page_123">-123-</a></span> melyen át, jelenleg is, a
legsipítóbb czérnavékony, gyékénykáka hangon énekli a prézens úr
kedvencz énekét.</p>
<p>«Eljött az esti szellő»… de mily keze-lába törötten! Ha hallaná:
ideglázt kapna tőle.</p>
<p>Csak maga ül Körmös Pista komolyan s összehúzódva a pad végében;
két keze tógája zsebjébe vész. Tudja Isten, miről gondolkozik!</p>
<p>– Pistikám! rikolt, lemászva pulpitusáról (deszkazsámoly) a
százgallérú énekes s bivalyul neki esik a morphondérozó fiunak és
átnyalábolja annak nyakát, az Isten áldjon meg, mért vagy oly
szomorú?</p>
<p>– Mert nem vagyok víg, felelt laconice Pista, ügygyel-bajjal
öltve ki fejét az ölelő karok közül, melyek csak azért körítették
oly barátságosan, hogy egy pár tenyérre krétázott szamarat hátára
nyomhassanak.</p>
<p>– Be sajnállak, édes egyetlen egy barátom, esküszik hypocrita
tűzzel a százgallér, hej, ha én segíthetnék rajtad, a mennyországot
lehúznám éretted.</p>
<p>– De hát ne kapaszkodjál a nyakamba, elég teher vagyok én magam
is magamnak.</p>
<p>– A præses! ordítja betörve az ajtón egy tolladzó bagó, oly
ijedt arczulattal, mintha azt mondaná: szalad a franczia – de
utánunk; s e varázsigére lőn rögtöni elcsöndesülés; a fiatalság
glédába ül és pipáit zsebre rakja, a százgalléros lebomlik a Pista
nyakáról, a legátusi kalandok félbeszakadnak s az ajtó sarkig
kitárulván, belép a rettegett podesta.</p>
<p>Körültekint, szemei szikráznak s lábai Galileiként azt mondják a
collegium padozatának: bizony csak mozogsz te; szemeit összehúzza,
képére piquant és imposant árnyékokat bocsát és szól, a mennyire
lehet, az orrán keresztül eregetve a szavakat:</p>
<p>– Ki pipázott itt? Ki énekelt itt?</p>
<p>Körmös Pista, ki szélén foglalván helyet, legközelebb volt
hozzá, feleletül megszólamlik a legmérsékeltebb hangon, míg a bagók
– az első éves bölcsészek díszneve – <span class="pagenum"><a name=
"Page_124" id="Page_124">-124-</a></span> oda hátul majd
megfeszültek, nem annyira nevetésvágyukban, mint féltökben.</p>
<p>– Melyikre feleljünk elsőbb?…</p>
<p>– Ki pipázott itt?</p>
<p>– Alkalmasint a juristák, a 8 órai leczkén.</p>
<p>– Micsoda? Hát bolond vagyok én, hogy elhigyjem, mikép a füst
délutáni három óráig itt maradt volna.</p>
<p>– Hihető, minthogy nem küldtek érte s az oratorium különben
kémény nélkül szűkölködik.</p>
<p>E neszre rakonczátlankodni kezdett a fiatalság s a mely
tekintélyt ez egyszer kikezd, arra rájár, míg benne tart.</p>
<p>– S ki énekelt itt, ha szabad tudnom?</p>
<p>– Mi mindnyájan, ki véknyan, ki vastagon, mint szakmánya hozta
magával.</p>
<p>– De oly csunyán ki énekelt?</p>
<p>– Azt nem tudom, mert mi szépen énekeltünk.</p>
<p>– De már ez sok! kiálta fel tele méltatlankodással az énekfő úr,
ez hallatlan, ez még nem történt velem; a felsőbbséget így
fumigálni! Hát subordinatio ez? hát tisztelet ez? mi? Hát nem
vagyok-e én fölötte valójuk önöknek, ki sorsukat minden perczben
széttéphetem? vigyázzanak önök magukra, nem tudják, kivel van
dolguk; én velem játszani nem lehet, de azt nem is tanácslom senki
fiának, mert ha ez még egyszer történik, ha még
egyetlenegyszer…</p>
<p>– – Ka – kukk. – – –</p>
<p>Ki volt ez?</p>
<p>A kis diákok bőrkakukkokat rejtettek a padok alá, melyeknek
egyike ép azon pillanatban nyomatván meg lábbal, midőn a præses úr
legjobban ostorozná pórbüszkesége kitöréseivel a vele egyszőrű víg
fiatalságot, félbe szakasztá gúnyszavával a hadverő catilináriát
(ez egy igen híres kofaság).</p>
<p>– Micsoda… mi volt ez?</p>
<p>A másik oldalon egy másik hang felel rá:</p>
<p>– Kakukk – kakukk – kakukk. <span class="pagenum"><a name=
"Page_125" id="Page_125">-125-</a></span></p>
<p>– Mi? Kicsoda? Hogyan?</p>
<p>Kakukk – jobbról, kakukk balról, kakukk – középen.</p>
<p>– Ki azon vakmerő, kicsoda azon szerencsétlen, ki engem még
bosszantani s velem így kikötni merészel?</p>
<p>– Én nem tudom, – én sem tudom, – én sem tudom.</p>
<p>Senki sem tudja.</p>
<p>– Az iskolai szék eleibe fogom adni a dolgot.</p>
<p>– Kakukk.</p>
<p>– Ki volt ez ismét? Mi volt ez ismét? – A prézens úr jobbról
balra, balról jobbra futosott, a szerint, a mint hol itt, hol ott
szólaltak meg a rejtélyes hangok, frizuráját tépte dühében.</p>
<p>– Mit nevet ön? ön, oda hátul? ön apró ember? mit? micsoda? ’sz
ön még csak nem is subscriptus (ezek igen nagy urak), hogy mer ön
nevetni?</p>
<p>– Én cánspres úr, a cánspres úr képe…</p>
<p>– Nem hallgatsz, kutyafülű, csikorgatá egy markos hőmő oldalba
rugva ököllel a fiut.</p>
<p>– Micsoda hallatlan impertinentia ez? Hogy mer ön az én képemen
nevetni? Hányadik iskolába jár ön?</p>
<p>– Mondd, hogy biennis vagy (másodfű tin – – akarám mondani
diák).</p>
<p>– Bi-bi-bi-biennis vagyok, felel ez reszketve s azalatt lábával
nyeggetve a pad alá rejtett kakukkot.</p>
<p>– Megczitáltatom önt, megbüntettetem példás szigorral; majd
megmutatom én, hogy ki vagyok! Most fogjunk az énekpróbához. Dóczi!
adj hangot.</p>
<p>Dóczi, pofókképű classista faj, egy eleven és megtestesült
«extra Hungariam non est vita» (magyarul: nincs jobb a töltött
káposztánál) adott ugyan hangot, de nem volt benne köszönet, nem
levén az egyébhez hasonlatos, mint egy fülemetszett komondor
felkiáltásához.</p>
<p>– Hát még te is kötekedel? nem jut eszedbe, hogy ingyen
kegyelemből eszed az iskola kenyerét?</p>
<p>– Azaz enném, ha hozzá jutnék, mondá magában a <span class=
"pagenum"><a name="Page_126" id="Page_126">-126-</a></span> korholt
egyén, mentségül azt hozván fel, hogy megbicsaklott a hangja és
aztán rekedt is.</p>
<p>– Hát hogy mersz elrekedni az én engedelmem nélkül, semmiházi?
–</p>
<p>Ümm… ümm… ümm…</p>
<p>– Hát ez ismét mi volt?</p>
<p>A cántisták vérszemet kaptak a lefőzéseken, s elkezdtek befogott
szájjal, mint az ungok ümmögetni, úgy, hogy soha sem lehetett
kivenni, melyik és hol alkalmatlankodik a béka-enunciatióval?</p>
<p>– Kik azok a semmirekellők?</p>
<p>Ümm… ümm… ümm…</p>
<p>– Vakmerők!</p>
<p>Kakukk.</p>
<p>– Szemtelenek!!</p>
<p>Ümm… ümm… ümm…</p>
<p>– Gyalázatos akasztani valók!!!</p>
<p>Mernyau.</p>
<p>– Rettenetes!!!</p>
<p>Ümm… Koáksz… tuú… brekeke… brekeke… kakukk…</p>
<p>– Megbolondulok…</p>
<p>Kakukk… kakukk… kakukk…</p>
<p>– Kicsapatom önöket! ordítá tehetetlen dühében a cantus præses
úr s minekutána kalapját, könyvét, hangjegyeit, hegedűjét és
furulyáját egyenként földhöz vagdalá, mintha ostorhegyre vették
volna, nyakrafőre kirohant a teremből, bezárkózott vasajtós
szobájába s rárivallt dárdására, hogy ha ki mer jőni a
kemenczelyukból, mindjárt hátul köti a sarkát.</p>
<p>S ezzel dühében lefeküdt és elaludt…</p>
<p>… Azonban harangozzák a készülőt; a prézens úr felébred. Eszébe
jut egyfelől a vett méltatlanság, s elhatározza magában, hogy
bármit mondjon is majd rá a haza: lemond a præsességről; másfelől
eszébe jut, hogy ötven forint szép pénz (ennyi a cantus præses
esztendei lénungja), <span class="pagenum"><a name="Page_127" id=
"Page_127">-127-</a></span> enged a szép szónak, s ráhagyja magát
beszélni, hogy még sem mond le a præsességről; azonban itt ismét
feljajdul sebzett büszkesége s legalább annyit követel, hogy ma nem
megyünk el a temetésre! Jaj de ismét másfelől megszólamlanak a
kebel gyöngédebb érzelmei, a hiúság, a fitogtatásvágy; eszébe
ötlék, hogy a temetésen rendesen jelen szokott lenni a kántorék
Juliskája, a szürkeszemű köpczös ideál, ki a prézens úr éneklő
szájába oly epedő pietással bámul, mintha a prézens úr feje volna a
kukucska. Eszébe jut, miként hiába esztergályozta volna gömbölyűre
hajfürteit? a csizmafényítés, talpallóvarrás, pecsétek kiszedése,
mind kárba veszszenek? Győz a szív, elhallgat a máj; s mi még soha
præsesen meg nem esett, megtöri büszkeségének fummáját s mint vert
had nagy szomorúan kiindul. Szerencsétlen! Ha csak akkora tükre van
is, mint egy szunyog talpa s abba belenéz, látandotta, mily chemiai
procedura ment végbe arcza felszínén. Fekete volt az, mint a
suviksz, a gáliczköves mosdóvíz és a gubacscsal behintett törülköző
gonosz befolyásától, s hogy az ilyeténséges feketeczirmos arczhoz
mint illett a komoly tiszteletet követelő physionomia: mindenki
előre képzelheti.</p>
<p>Tehát vesztére megindul a temetésre, nem tudván, hogy saját
temetésére megyen. Ama sátáncsapat, melynek elejére állítá magát,
egy szóval, de csak egy tekintettel sem adá tudtára, mily
kéménysöprői színezettel légyen arczulatja felruházva; s a vele
találkozók csak azért nem nevettek a szeme közé, mert azt
gondolták, hogy valami számkivetett abyssiniai szerecsen-mágnással
van találkozásuk, hanem a helyett erősen agybafőbe bámulák, mely
kitüntetést a prézens úr hajbodrozata iránt mutatott tartozó
tisztelet jeléül fogadott, s azt tartá, hogy «grosse Geister genirt
das nicht», vagyis magyarul szólván: «bölcsnek nem derogál a
ferdesarkú csizma».</p>
<p>Mint fekete hollósereg vonult az énekbiró csapat a szép
görbületekkel bővelkedő utczákon végig s vígan úszott a
<span class="pagenum"><a name="Page_128" id=
"Page_128">-128-</a></span> fekete tóga az otthonos sárban, ha
hordozóját társa a pallóról leszorítá.</p>
<p>A halottas házhoz értek.</p>
<p>Egy embernek meghalt a felesége (satis tarde quidem, azaz –
szegény! be kár volt érte!).</p>
<p>A megszomorodott fél ott rídogál a koporsó mellett s
számlálgatja magában: mennyibe kerülhet neki e szomorú ceremonia?
Az ácsorgó néptömeg, mely nagyon szeret gyönyörködni a más
temetésében, míg sok emberséges ember a magáéból is szeretne
kimaradni, kalaplevéve ad helyet az érkező tógás felekezetnek, kik
azonnal is a szederfa alatt karikába állanak s a prézes urat
közreveszik, ki is nagyon Dávidtermetű ember lévén s mind a mellett
kitűnni kivánván: beleáll a göböl-itatóba s onnét osztja szét az
irányadó négy alaphangot, a mennyire azokat fuvolájából elő birta
tüszkölni.</p>
<p>A népség észreveszi jelenlétét, megbámulja s futamodnék, ha
mozdulhatna egymástól.</p>
<p>– A két keddjét! ez nincs Isten hírével, dörmögi egyike a közel
állóknak, s megrántván tógája sleppjénél fogva egy vénebb
cántistát, súgva ezt kérdi tőle:</p>
<p>– Domine! nem látja, milyen fekete annak a prézesnek a
fizimiskája?</p>
<p>A megszólított ártatlan, semmit nem tudó arczulattal fordul
hátra, felelvén:</p>
<p>– Nem én. Én fehérnek látom, mint szokott lenni.</p>
<p>A második, harmadik, negyedik, mindenik ugyanazon serió pofával
kérdeztetett meg, s mindenik ugyanazt felelte, hogy t. i. nem lát a
prézens úr arczán semmi megjegyzésre méltó változást.</p>
<p>– Terem’tse! Ez biz a sátán. Úgyis neki való volt a szegény
boldogult Mujkosné teljes életében; e bizony azért jött most, hogy
holta után elénekelje. Szinte elbűvölbájolta az egész diáksereget;
nem veszik észre, hogy kivel van dolguk.</p>
<p>Mint a rakéta futott végig a népségen a hír, hogy a <span class=
"pagenum"><a name="Page_129" id="Page_129">-129-</a></span> kántus
præses helyett az ördög jött el Mujkosnét kiénekelni.</p>
<p>– Nézzétek meg, nincsen-e lólába?</p>
<p>– Nem látni a tóga miá.</p>
<p>– De látni a szarvait, nézd csak ott a sábesztikli alatt. S
valóban a prézens úr czirkalomfacsarta fürtei nem sokat különböztek
a másodfű tinó sarjadzó koronájától.</p>
<p>– Huttzu ninini! Hát azt nem látják kentek, mily hosszú
ökörfarka lóg ki a tógája alól?</p>
<p>– Engem úgyse, ökörfark. De nem is állok én hozzád ilyen
közel.</p>
<p>Az érintett ökörfark azonban semmi sem volt egyéb, mint a
tógának felhúzni elfelejtett zsinórbojtja, mely csatakosan lógott
le az uszály alól.</p>
<p>A kántisták torkaikat stimmelték, ki vékonyan, ki vastagon: – oá
– eé – hő – hű – dó – da – dő – hrchrakfthű (itt valaki nagyon
köszörült a torkán).</p>
<p>– Ne köpjön a zsebembe, amice!</p>
<p>– No – csitt! – Egyszerre!</p>
<p>A prézens úr felemelte kezét, s egy lejtős mozdulatot tett vele,
mire húsz toroknak lőn megnyilatkozása és hangzék: <span class=
"poem"><span class="i0">Már elmégyek az örömbe (n)<br /></span>
<span class="i0">Paradicsomnak kertébe (n)<br /></span>
<span class="i0">Lelkemnek dicsőségébe (n)<br /></span></span> a
kálvinista halottasének ama sajátszerű szomorgó kifejezésivel, mely
az őszt és a mulandóságot, a halottakat és a sárga faleveleket
önkénytelen juttatja az embernek eszébe, olvadástalan harmoniája
hosszan vont hangjaiban:</p>
<div class="poem">
<div class="stanza"><span class="i0">Menj el a nyugalom csöndes
éjjelébe,<br /></span> <span class="i0">A gyászos sirhalom megnyilt
kebelébe.<br /></span> <span class="i12">Köz anyánk
ölébe<br /></span></div>
</div>
<p>A népség minden jókedv daczára zokogott. <span class=
"pagenum"><a name="Page_130" id="Page_130">-130-</a></span></p>
<p>Ismét hangzék:</p>
<div class="poem">
<div class="stanza"><span class="i0">Hová a világi bajok nem
tódulnak,<br /></span> <span class="i0">A test kivánsági hol mind
elnémulnak,<br /></span> <span class="i12">Végképen
elmulnak.<br /></span></div>
</div>
<p>Az ének vég-igéi szelid sopranhangokban oszlának fel…</p>
<p>– Nem hiába, hogy a sátán énekel velök, de ugyan keservesen
tudják fujni, jegyzé meg egy liliomos subának hordozója.</p>
<p>– Vigyázzanak csak kentek rá, hogy valahányszor Isten neve
fordul elő, soha sem meri kimondani.</p>
<p>A nép teljesen apodæmonizálta a tentatincturás arczú prézens
urat s noha ugyan magyarhitű létére, az ördögtől annyit sem félt,
mint a lúd májától, de mégis ily magas rangú személy jelenléte
által támadt buzgósága annyira meggubahította elméjének mivoltát,
hogy még a halottat is fejjel előre vitték ki az udvarból s
kinek-kinek csurgóra állt bámultában a kalapja.</p>
<p>Hosszú népcsoport kisérte ki az üdvezült sárhüvelyét a
mulandóság utolsó szállására, a holott is az érdemes contrascriba
érzékeny alexandrinus versekben búcsúztatá el a megboldogultat ide
maradt rokonai-, ismerősei- és hitelezőitől.</p>
<p>A búcsúztató igen érzékeny volt; a gyönyörű rhetoricai phrasisok
megtették hatásukat, a népség kellőleg megríkattatott; de épen
midőn azt akará mondani az érdemes búcsúztató úr: «számtalan keserű
könyeknek sűrű záporait hullatják zokogva a mi bánatos szemeink
borús fellegeinek sötét árnyékai, hogy a te, az anyaföld kebelébe
tért hamvaid…» – szerencsétlenségére rá talált pillantani a
szerecsenné vált prézensre, s e tekintet úgy kihozta sodrából, hogy
a legóriásibb kaczagásra fakadott, melyet később pukkasztó
köhögésbe akart átvinni, s miután szája elé tartott irása mögül ki
birta fuldokolni az ament, félrerohant a néptömeg közül s egy sír
mellé hasra fekve, beteggé röhögte magát. <span class=
"pagenum"><a name="Page_131" id="Page_131">-131-</a></span></p>
<p>Még nagyobb lőn: megzavarodása a káplán úrnak, ki is a halotti
imádság helyett az árvizes időben mondandó könyörgést olvasta fel,
s úgy kijött a kerékvágásból, hogy a «miatyánk» helyett a
«hiszekegyet» imádkozá el.</p>
<p>Tökéletes lőn a megbotránkozás. Egyik nevetett, a másik
szörnyűködött, a harmadik imádkozni akart és szedtevettézett. De a
prézens urat egyik sem figyelmezteté arra, hogy a botránkozás kövét
ő hordja magában; annál kevésbbé, mert ki félt tőle, nem ment hozzá
közel; ki pedig közel ment hozzá, félt az őt környező bassisták
ökleitől. Így érkezének vissza az alumniumba. A prézens úr rögtön
rugtatott az érdemes rectorprofessor úrhoz, lelke panaszhangjait
előtte kiöntendő; – belép hozzá méltatlankodó arczulattal s kezd
megszólamlani.</p>
<p>– Per omnia elementa! vág közbe az érdemes oktató úr, hát
farsang utója van ma, hogy ön ily maskarát csinál magából cantus
præses létére? nézzen csak abba a tükörbe!</p>
<p>A prézens úr belenéz… megijed… térdei összeütődnek s úgy
elcsúszik egy állóhelyében, hogy rögtön betöri az orrát.</p>
<p>Nincs toll leírni kétségbeesésének mekkoraságát.</p>
<p>Másnap nagyszerű inquisitiók történtek a botrányos csíny felől;
– a százgallér riadva esett társainak, könyörögvén, hogy miután ő a
vétkes, vállalják mindnyájan magukra a tettet, hiszen ubi
valamennyien peccant: senki sem peccat. Megis igérte e szívességet
mindenik, de mikor a kenyértörésre került a dolog, csak Körmös
Pista ismeré el a tettbeni tudósságát, a többi erősen kitagadta
magát; a százgallér pedig baráti szívvel hárítva mindent Pista
nyakába, ki is, noha nem főzte, de megitta a fekete levest, hét nap
mulva, hat éves diák létére, elimináltatván a tanulók – akarám
mondani – az iskolába járók sorából.</p>
<p>Ez történt két nappal az előtt, hogy Leander az éjjeli
házfeltöréskor a százgallért a faderekához csapva, agyonzúzta.
<span class="pagenum"><a name="Page_132" id=
"Page_132">-132-</a></span></p>
<p>Ezen százgallér volt az, ki a Pista tanyája kulcsát, annak
zsebéből, két ezüst huszas díjért Góliáth Péter számára
kilopta.</p>
<h2>A TÁBLABIRÓ.</h2>
<div class="clearfix">
<div class="poem figright">
<div class="stanza"><span class="i0">Nem vagyok én
parasztember.<br /></span> <span class="i4">Reám úgy
nézzetek!<br /></span> <span class="i0">Bizonyítja eztet
torkom<br /></span> <span class="i4">Gyakor
szomjusága.<br /></span></div>
<p class="i7"><i>Népdal.</i></p>
<div class="stanza"><span class="i0">Fekete gyászban jár
szívem;<br /></span> <span class="i0">A szerelmes gyászban
járjon.<br /></span></div>
<p class="i7"><i>Népdal.</i></p>
</div>
</div>
<p>Bálvándy úr táblabiró volt, és pedig egyike a legkövérebbeknek;
s e jövedelmes czímhez őt egyedül csak bokros érdemei juttaták,
miután egy szomorú kimenetelű tisztújítás alkalmával, melyben
Bálvándy urat rendkívül erőltette a szolgabiróvá létel, sorsa jobb
nemtője így szóla hozzá: mit neked azon csekély hivatalka! Mit
neked a szolgabirói polcz!… föl veled a dicsőség fényhelyére, a
zöld asztal mellé!… mit neked az a százötven forint!… nesze egy
darab dicsőség: légy táblabiró! És lőn Bálvándy úr táblabiró, vagy
akart, vagy nem.</p>
<p>Különben hasonlíthatlanul jó ember volt. Jó étvágygyal birt,
aludni is jól tudott, s ha déli álmából föl nem verték, nem volt
nálánál békességesebb ember egész Pannoniában. Ezenkívül tetemes
bajusza és szakálla is volt, minélfogva még remetének is beillett
volna. Azonban ő korántsem volt remete; egyes-egyedül élt ugyan a
világon, nő és gyermekek nélkül, s örököse csak a királyi fiscus
leendett: de kimeríthetlen jókedve, páratlan vendégszerető indulata
s jó borai híresek valának országszerte; s kell-e mondanunk, hogy
ezeknél fogva Bálvándy úr jó barátokban nem szűkölködött? Mindennap
dáridó, <span class="pagenum"><a name="Page_133" id=
"Page_133">-133-</a></span> minden este lakodalom, minden reggel
tyúkverő fogadott lakánál boldogot, boldogtalant, ismerőst,
ismeretlent, barátot és idegent. Egyetlen egy jámbor szenvedélye
volt: más emberséges kétlábú állatot leitatni, s ha voltak halálos
ellenségei, azok bizonyosan olyaskik valának, kiket nem volt képes
asztal alá poharazni.</p>
<p>Különösen nagy patronusa volt a czigányművészeknek és a serdülő
ifjúságnak. Amazoknak soha sem volt fogyatkozásuk a vörös
nadrágban, vörös pruszlikban és vörös borokban s más ilyetén szinű
tárgyakban, mik közül a vörös ütlegfoltok sem maradtak ki. Az
utóbbiak pedig, t. i. a serdülő fiatalság, juridicai praxisra jára
hozzá, hol bőséges alkalom nyilt az ifjak előtt a tránchirozás
fölséges mesterségének megtanulására, a nevezetesebb ivodalmi
celebritások megismerésére; mint szintén a tokaji és ruszti,
szegzárdi és ménesi borok közti lényeges különbségek
meghatározásában s egyéb ily fontos életbevágó jogkérdések
megvitatásában bámulatosképen nagy gyakorlati előmeneteleket
tehetének, neveztetvén ezen ismeretek, tanulmányok és előmenetelek
egyetemessége egy szóval – patvariának.</p>
<p>Bizonyos elméncz úri ember ezen szót «patvaria» eme másik két
szótól származtatá: «pati varia»; mely két szó annyit jelent, mint
«szenvedni különb-különbféle állapotokat». Erről ugyan a Bálvándy
úr legényei nem panaszkodhattak; nekik a föntebb említett
foglalatosságokon kívül alig volt egyéb tenni valójuk, azon
kivétellel, hogy lelkiismeretes kötelességök rovatába soroztaték
még a táblabiró úr debrői dohánykazalját tehetségeik szerint
fogyasztani.</p>
<p>Azonban a sok közül rendesen volt Bálvándy úrnak egy olyan
választottja, kinek sorsa a többiétől, mostohaságra nézve, egészen
elütött; kinek a korán felkelésen kívül számos és számtalan
hivatalos kötelességek valának gallérjához varrva:</p>
<p>Ő tisztította ki s ő töltötte meg reggelenként a táblabiró
<span class="pagenum"><a name="Page_134" id=
"Page_134">-134-</a></span> úr pipáit, miknek száma legio volt, s
mikbe egyszerre egy szita dohány belement.</p>
<p>Ő metélt fidibuszokat.</p>
<p>Ő hordta föl a borokat az ivók számára.</p>
<p>Ő vitte a lámpást a lovak előtt, ha estve volt és kátyulos az
út.</p>
<p>Ő hordta a pöröket bőrtarisznyában a táblabiró úr után a
procuratoriába.</p>
<p>Ő tisztította meg a csizmákat.</p>
<p>Ő szedte le a körtefákról a papmacskákat; s legvégül ő volt az,
ki lekörmölte mindazokat, mik lekörmölendők valának: levelek,
acták, replikák és folyamodások, és jegyzőkönyvek, és határozatok,
és tudja a jó ég, még mi mindenféle lekörmölni valók. S ha olykor
esetleg még fát is talált vágni, s a kertben a dohánycsemetéket
megkapálgatta, azt bizonyosan önként, dilettantismusból s
testgyakorlat végett cselekedhette. Talán mondani sem kell, hogy az
ilyetén hivatalokra kipéczézett egyén rendesen olyasvalaki volt, ki
sem inni, sem dohányozni, sem danolni nem tudván, ezen hiányai
miatt az álladalomnak különben hasznavehetlen tagjául tekintetett s
rövid czíme rendesen ekkép hangzott: «audiat».</p>
<p>Ilyetén hasznavehetlen «audiatja» lőn Bálvándy úrnak Körmös
Pista, ki is, miután az *i collegiumban útifüvet kötöttek talpára s
consilium abeundival ellátva, odább bocsájtották, itt vett
rendkívüli, dupla leczkéket a türelemből; – de megtörte magát,
ellentmondott tetteivel saját jellemének; engedelmes lőn, mint a
bárány; nem történhet vala rajta oly bántalom, mit szó nélkül el
nem viselt volna, nem oly méltatlanság, mely ellen felemelte volna
fejét; – hallgatott és engedett, a ki őt csak most látta először, a
gyávaságig türelmesnek tapasztalá. A rábizott dolgokban pontos,
lélekismeretes, zúgolódástalan volt; kerülte a vigalmakat és a
vigadókat, s éjféleken át penészes jogkönyvek s elefántnyi
pöriratok között lehete őt elmerülve látni; szorgalmasan írt,
tanult, s gyakran <span class="pagenum"><a name="Page_135" id=
"Page_135">-135-</a></span> főnöke ügyeibe oly hozzáértő s alapos
feleseléseket iktatott be, hogy az öreg úr maga is elcsodálkozott
rajta s jutalmul három annyi dolgot bizott rá, mint különben.</p>
<p>– Nagyon jó fiú, szokta mondani a tekintetes úr, okos fiú,
tanult fiú, szerény fiú, jó erkölcsű fiú, de még sem lesz belőle
semmi, mert sem inni, sem pipázni, sem más embernek kedvében járni
nem tud.</p>
<p>Ily állapotban három hónapot töltött el Pista, s az ügyvédi
pálya sanyarúságaiba ide s tova beletörődött. Ekkor történt az,
hogy egy reggelen az érdemes táblabiró urat szokatlanul korán
felverték álmaiból. Egy világos-zöld, asztrakán prémű bekesbe
öltözött, ragyás arczulatú férfiú toppana be szobájába, kiben a
táblabiró úr, mihelyt szemeit kellőleg kidörzsölé, azonnal
patrónusára s illetőleg cliensére, báró Dömsödi Jánosra ismert.
Magukra zárták az ajtót, nehogy értekezésük folyama alatt hivatlan
látogatóktól háborgattassanak, s hosszú két óráig sittegtek,
suttogtak egymás közt s fújták a követ egy szögletbe bujva, mialatt
Dömsödi úr zsebeiből több rendbeli hosszú iratok költözködtek a
táblabiró úr asztalára, mire mindketten fontos képekkel
bólintottak.</p>
<p>E beszéd alatt táblabiró úrnál vége-hossza nem volt a bajuszok
pödrésének, míg a báró úr, számtalanszor körültekintgetvén, minden
szóhoz kettőt köhintett s látszólag olyasmit iparkodott a táblabiró
úrnak megmagyarázni, a mit épen nem akart a spectabilissel Isten
igazában megértetni.</p>
<p>Végre a spectabilis megszólamlott s azt mondá, hogy «jól
van».</p>
<p>A báró úr pedig felkerekedik székéről s mialatt ügyvéde iratait
szedé össze, nagy csizmacsikorgások között kopog alá s fel a
szobában.</p>
<p>A táblabiró úr irodája épen az ebédlőre nyilt, s az ebédlő ebéd
idején kívül patvarista-raktárul használtatott, s ajtajára
üvegablak volt alkalmazva, melyen át a szomszéd szobába lehete
tekinteni. <span class="pagenum"><a name="Page_136" id=
"Page_136">-136-</a></span></p>
<p>Dömsödi úr csupa kiváncsiságból felemelé az ablakot rejtő
függönyt s a szomszéd szobába átkémlelt.</p>
<p>Egy fiatal embert látott abban egy nagy könyvbe könyökölve…</p>
<p>Dömsödi úr arcza halaványabb lőn a tökmagnál…</p>
<p>– Ki ez a fiatal itt a másik szobában? kérdé reszketve a
spectabilist.</p>
<p>– A juratusom.</p>
<p>– Kinek híják?</p>
<p>– Körmös István… Nagyon jó fiú, csakhogy igen is gyáva.</p>
<p>Dömsödi úr egy szót sem szólt többet, hanem kalapját vévén,
magát ajánlotta, s úgy elment a Bálvándy úr házától, hogy soha sem
látták többet ottan.</p>
<p>Bálvándy úr pedig kikiálta a szomszéd szobába:</p>
<p>– Audiat!</p>
<p>– Dignetur! volt rá a felelet s az audiat belépett.</p>
<p>– Ezt az executionalist fogja, audiat, exhibeálni a bennt megírt
incattának, még pedig ma vagy holnap, szólt a főnök, egyikét a báró
által átadott hosszú iratoknak Pista kezébe nyomva.</p>
<p>– Nem méltóztatnék megmondani, hogy hol lakik?</p>
<p>– Oda van írva: K... városában.</p>
<p>– Igen is, hanem K... városa nagy erdő!</p>
<p>– Hja, audiat, pedig azt magának kell felkeresni; én velem is
úgy tett principálisom, mikor jurátus voltam, elküldött olyas
valakihez, kinek még nevét sem hallottam soha, s ha kérdezém: merre
lakik? azt felelte, hogy Pesten. S akkor aztán addig kellett
lótnom, futnom, míg rá nem akadtam, s ha csakugyan nem akadtam rá,
jól lekorpázott. Így tanulják az életrevalóságot, audiat.</p>
<p>Pista szépen megköszönte a vett utasítást; zsebébe dugta a
kézbesítendő okiratot s eltávozott. Leült asztalához, elébe vette a
Corpus jurist s bele nézett. De ezúttal sehogy sem akart működni a
figyelmezés; a betűk összefolytak szemei előtt, s tartalma? mintha
csak a háta <span class="pagenum"><a name="Page_137" id=
"Page_137">-137-</a></span> mögé hányta volna! Minduntalan a szőke
lányka szelid, bánatos arczára tértek vissza gondolatai; minden
betűből az ő szomorúságát olvasta ki, regényes, ismeretlen, sötét
okait örök bánatának, s azután azt az értő tekintetet, melylyel
hozzá felküldött pillanataira felelt… Lassanként elvesztette lelkét
eszméi délibábjai között; szárnyakat képzelt magának, melyekkel
berepkedé az ég csillagos végtelenjét; utazni látá magát a
szivárvány hídja fölött, beszélt az angyalokkal; megemelé azon
lángkardot, melylyel az ördögök lepaskoltatának s agyon
mennykövezett vele minden emberördögöt; eltörle minden élőt a föld
szinéről s mélyen elásta azokat, hogy magvaik ki ne keljenek;
azután látá a paradicsomot, virágzó berkeivel, az őszinte rókát, a
szelid oroszlánt, a jó szívű farkast, a fulánktalan háládatos
kigyót és képzelé, mintha ő volna az első ember, kibe a lelket még
Isten lehelte – s a második a szőke kis leány, ártatlan angyal
arczulatával, szemeiben az ég és a csillagok; s mintha az élő föld
tőlök várná az újabb, nemesebb nemzedéket – – – – s midőn mindezt
oly szépen elképzelé, s midőn immár szerelmét és benne a világot
akarta átölelni, bekiált a principális:</p>
<p>– Audiat, copisálja csak le azt az executionalist, minekelőtte
exhibeálná.</p>
<p>Így potytyan le az ember ábrándjai luftballonjából!</p>
<p>Neki könyökölt emberünk, kiterjeszté a végrehajtási levelet és
írt.</p>
<p>Furcsa esemény volt előtte.</p>
<p>A mint az írás folytán kiveheté, bizonyos hitelező, kinek neve a
túlsó lapon volt körülírva, tízezer forintot hitelezett,
adóslevelét azonban az adós nejével és leányával is aláiratta, kik
is nyilvános kijelentésökkel minden pörorvoslatokról lemondtak s e
kötelezvényt a hitelező az adós bizonyos megnevezett gyárára
betábláztatá. Az apa meghal, utána meghal az asszony. S a gyár
földig leég. Ekkor a hitelező beperli a leányt; s miután a
tökéletes <span class="pagenum"><a name="Page_138" id=
"Page_138">-138-</a></span> vagyonhiányt kimutatta, annak személyét
kéri odaitéltetni. – – S a törvények kezelője, – noha nyilvánvaló
volt az ellenvetés, hogy szülei életében a leány magát semmire nem
kötelezhette, azok hunytával pedig utánok semmiben nem örökölt: –
mind a mellett is, a Hármas törvénykönyv III. 28; II. 68 és Mátyás
VI. 29 értelmében, a leány személyét a hitelezőnek tizenöt napra
odaitéli s elmarasztaltatása következtében a végrehajtást
elrendeli.</p>
<p>Hogy a leány szép, fiatal és ártatlan, a hitelező buja,
förtelmes gazember: azt a törvény tudni nem tartozik; a törvények
kiszolgáltatója pedig annál kevésbbé, mentül gazdagabb a nyertes
fél, ki mind e mellett mégis csak sajnálkozásra méltó, miután
tízezer forintja fejében csak egy gyarló, veszendő fehérszemélynek
jut birtokába.</p>
<p>E tény az ifju lelkét szörnyen leverte. A túlsó lapra fordított,
hogy meglássa, ki azon átkozott, ki így nyert, s ki azon
szerencsétlen, ki így elveszett?… De már ez nem verte lelkét… nem…
ez már lángkorbácscsal csapott szíve idegeire! A világ egyet
fordult vele… egyet fordult agyában minden gondolat; a vér forrni
kezdett ereiben, míg a velő csontjaiban jegesült. Dühőrülten rohant
az ajtónak, azt kitörte, szétcsapott maga körül; nem tudta mit
tesz, nem halla szót, nem érzé, hogy ökle hová csapódik; keresztül
rontott a principális szobáján (a jó úr, megijedvén, az iróasztal
alá pusztult s a téntás üveget fejére döntötte); – tört, zúzott,
míg valami volt előtte, azután úgy érzé, mintha nem volna többé
föld lábai alatt; futott, s midőn kifáradva eszmélni kezde, künn a
mezőn tövises kökénybokrok bozótjában lelé magát s nem ismert a
napvilágra, mely vörösen ömlék el földön és égen; – azt gondolta,
hogy a világ ég! Kezében volt az átkos iromány, magával ragadta
azt, még egyszer elolvasá a ráirt neveket a vérfénynél; világosan
olvasá: Dömsödi Góliáth János fölpörös, – alpörös Zilányi
Janka…</p>
<p>Felszökött, neki rohant az avar pusztának, futott, <span class=
"pagenum"><a name="Page_139" id="Page_139">-139-</a></span> mintha
kergetné valaki, repülő hajzatával, tajtékzó ajkaival, kipirult
homlokával, mint egy fiavesztett fenevad. – Hahó! hahó!
ördögszekért hajtott előtte a szél…</p>
<p class="center">* * *</p>
<p>Most szedjük össze az események fonalait.</p>
<hr class="tb" />
<p>Két elem áll harczban egymással; egyik sötét, ártó, ármánykodó;
másik üldözött, szenvedő, de erős és nyilt csatákban győző.</p>
<p>Amott főhelyen báró Dömsödi János áll, kit családgyűlölség,
hajlam és szenvedély embertársai dæmonává kentek fel; vad indulat,
hóbortos szenvedély vezeti minden lépteit; ki, hogy egy
lélekerejében meg nem ejthető leányt átkos vágyainak
feláldozhasson, könnyelműen gyújtá fel annak egyetlen birtokát s
egy várost leégetett miatta; ki saját gyermekét bűnvádi perben
marasztalá el; üldözött mindenkit és nem szeretteték senkitől…
Nehéz bűnök terhelik lelkét s a megtorló pallos hajszálon függ feje
fölött.</p>
<p>Fia, az ifju Dömsödi, álnevek alatt bujdosik az apjától indított
bűnper elől s e bujdosásiban Lillát megismeri, ki vele első unoka,
s őrülten bele szeret; de szerelme nem értetik meg, s a
kétségbeesett kisérlet, a lány elrablása, nem sikerülvén, a
bosszúálló megfosztja a leányt őszinte kedvesétől, megfosztja
pártfogójától és hitétől a lány testvérét.</p>
<p>Szemközt áll ezekkel az ifju Bálnai, egy sok keserűt tapasztalt
fiatal misantrop, ki egyik kezével ront, a másikkal épít, de
gyorsan hat és nyomot hagy mindkettővel; ő volt azon egy, ki látta,
miként Dömsödi azon szeszgyárt, mely Janka anyjáé volt, önkezeivel
gyújtá fel, s ki akkor személyében, később kedvese ellen tett
ármánykodásainál nevében tanulta őt átkozni és gyűlölni. Ha eljön
azon percz, melyben megtudja, hogy e két gyűlöletes eszme egy
embert illet! Szenvedélyes, hajthatlan jellem; törik, de
<span class="pagenum"><a name="Page_140" id=
"Page_140">-140-</a></span> nem hajol, tűr, de nem felejt, s
roppant ellenszenv bántja a magas rangúak ellen, – ki fog derülni,
hogy miért. – Atyja viszontagságait részletesen ismeri. Jelszava:
«todos contra io, io contra todos» (mindenki én ellenem, én
mindnyájok ellen). Jaj annak, kit gyűlöl, az veszni fog. A kit
pártfogása alá vesz: hatalom, rang, gazdagság nélkül, csupán
lelkének erejével megvédi azt, s mintha egy világ lelke szorult
volna belé, szakadatlan harczot küzd az egész világgal.</p>
<p>Mellette áldás nemtőjeként tünik fel az ifju Szilárdy, ki hogy
atyja rokonérzelmű barátjának gyermekeit boldogítsa, őket
felkeresé, polgári állásukhoz alkalmazott alakban, hogy részvéte a
leereszkedés semmi színét ne viselje magán s naiv terve volt a
lányt mint köznemes eljegyezni, s midőn nejévé tette, fényes
elégtételt szerezni neki a kiállott szenvedésekért, de tervét
Bálnai gyanakodó föllobbanása semmivé tette, noha lelke vonzalmain
nem változtatott.</p>
<p>A két lányka még eddig igen szenvedő állásban maradt. Két
különböző és mégis annyira összhangzó lelkület! Míg Lilla a világot
csak a természetből ismeri s költői lelkét ennek képeivel
gazdagítja, addig Janka a világot a legfekélyesebb oldaláról
tanulta ismerni – az emberekből, s lelkének minden virágai:
remények és örömek le vannak hervasztva. Lilla nyugvó
szenvedélyivel, Janka éber bánatával költ bámulatot; amaz
erőteljes, ez simuló, szelid jellem; – de magasztos, fenkölt lélek
mindkettő, kik, az események bonyolódott hálózatában, ha ismernék,
sem ragadhatnák magukhoz a vezérfonalat, melybe két oly
szenvedélyesen küzdő kéz markolt, minő a két vérellenségé. – –
–</p>
<p class="center">* * *</p>
<p>Így álltak a viszonyok, midőn Bálnaira főnöke ráparancsolt, hogy
Zilányi Johanna leányasszonyt hivatalosan értesítse a személye
ellen intézendő birói foglalás felől. <span class=
"pagenum"><a name="Page_141" id="Page_141">-141-</a></span></p>
<h2>A ZIVATAR ÉJE.</h2>
<div class="clearfix">
<div class="poem figright">
<div class="stanza"><span class="i0">Hideg szél fú Mátra
felől;<br /></span> <span class="i0">A lelkem is fázik
belől.<br /></span></div>
<p class="i7"><i>Népdal.</i></p>
<div class="stanza"><span class="i0">Az eső is esik, köpönyegem
ázik:<br /></span> <span class="i0">A szél patkójától a kő is
szikrázik.<br /></span></div>
<p class="i7"><i>Csángó népdal.</i></p>
</div>
</div>
<p>Deczember 31-dike volt, Sylvester éje és iszonyú hideg…</p>
<p>A madarak megfagytak a levegőben…</p>
<p>Szakadatlan hóförmetegek dühöngtek egész heteken át, háza falai
közé száműztek minden embert, s olykor reggelenként mély hófuvatok
alól kelle kiásni a házak ajtait.</p>
<p>Néptelenek és zajtalanok voltak az utczák és vásárterek; rajtok
egyedül farsangolt végig a havas zivatar, be-bekiáltva a kéményeken
s végig söpörve a házak fehér tetőin.</p>
<p>Boldog, ki meleg keblet, vagy csak meleg kályhát ölelhet is
ilyenkor; boldog, kit tollas fekhelyén kedélyes rokkahang szenderít
önelégült álomra; boldog, ki úri kandallója mellett, lágy
karszékében végig nyújtozva, kénye szerint ásíthat az idő
rovására.</p>
<p>A k*i vásártér közepén áll egy sajátszerű épület; négy rongált
oszlopon egy még rongáltabb tető, melynek hegye egy össze-vissza
görbült bádog szélvitorlában végződik.</p>
<p>E födél alatt mély, igen mély kút van ásva; belőle hajdanában
lánczczal húzták fel a vizet, most egészen ki van száradva; a láncz
vedertelenül lóg le a mélységbe. A kút oldalai bedüledeztek.</p>
<p>Fenekéről gyakran csecsemősírás hallatszik fel. Borzasztó
dolgokat beszélnek e kút felől.</p>
<p>Ez ó-kúthoz közel állt húsz évvel ezelőtt egy rozzant emeletes
ház; a mohlepte cserép-zsindelyes tetőre mészszel <span class=
"pagenum"><a name="Page_142" id="Page_142">-142-</a></span> volt
kirajzolva az 1722. évszám. Tehát száz évesnél több volt a ház s
igen ősszerű kinézésű.</p>
<p>Ezen vad éjszakáján a zivatarnak, midőn minden jó lélek első
gondjának tartotta a lefolyt évet, melynek csak néhány perczei
valának hátra, az idők urának megköszönni, e kietlen éjszakán is
víg mulatság hangjai zsibongtak e sárga ház emeletében; harsogó
zene és pohárcsengés, tánczdobogás és kicsapongó kedvujjongatások
zajgottak le innét; olykor poharak és tányérok repültek ki az
ablakon, vagy egy fekete alak állt az ablakhoz, vad tivornyadalt
rikoltva le a zivataros éjbe.</p>
<p>Ki tartja lakodalmát Sylvester éjszakán?</p>
<p>Ama kútoszlopok alatt, éjen át, rendesen betyárok s más
népsöpredék szokott tanyázni; de most azok is bátrabb menhelyet
kerestek a bűzös csárdákban, vagy a városon kívüli szemétdombok
melegében.</p>
<p>Csak egy sötét alak áll mostan ott, a kút párkányához támasztott
kezére nyugtatva fejét.</p>
<p>Arcza mozdulatlan, tagjai mozdulatlanok; szemeit le nem veszi a
vigalom háza ablakairól, ott áll és számlálja az óra-ütéseket.</p>
<p>Ez az ifju Bálnai.</p>
<p>Körülötte sötét, vihartele az éj, de szívében még
viharosabb.</p>
<p>Reménye nincs.</p>
<p>Elhagyta minden ember. Barátai elárulák. Ellenségei
diadalmaskodtak fölötte, az ég nem hallgatta meg imádságait.</p>
<p>Jámbor volt és a rosszak itéletet hoztak fölötte. Eszes volt és
az ostobák megbírálták. Erős volt és a gyöngék megelőzték.</p>
<p>Milyen magasztos képzeletekkel volt eltelve leendő néplelkészi
pályája felől! s mily durva-prózaian rántotta alá képzelt egéből a
való!</p>
<p>Mily emberszerető buzgalommal lépett később az ügyvédi pályára,
s minő tényekkel kelle mindjárt első lépésénél találkoznia!
<span class="pagenum"><a name="Page_143" id=
"Page_143">-143-</a></span></p>
<p>Hideg, hideg az éjszaka, mint az emberek szíve…</p>
<p>Éjfél után lankadni kezde a zaj a vigalom házában; a vendégek
csoportonként eltávozának, vigalmaik utóhangjait dudolva útjokban;
itt-ott távozó lámpások tünedeztek el a házak között.</p>
<p>Két férfi köpenybe burkolva haladt el a kút mellett, következő
párbeszédet hallatva:</p>
<p>– Mit szólsz e vigalomhoz?</p>
<p>– Azt, hogy nemsokára másszerű zenét is fogunk e háznál
hallani.</p>
<p>– Nevezetesen?</p>
<p>– Dobszót.</p>
<p>– Hát arra a szemérmes kis halvány hölgyre mit mondasz?</p>
<p>– Sajnálom, mint afféle áldozatra vezetett bárányt…</p>
<p>S tovább menének, lépéseik alatt ropogott a hó.</p>
<p>– Mi ez itt az útban? kiálta az egyik, valamiben megbotolva.</p>
<p>A másik odavilágított a lámpással; egy nő volt, félig a hótól
eltemetve, ott feküdt mozdulatlanul s ölében tartá csecsemőjét.</p>
<p>Meg volt fagyva.</p>
<p>– Jól járt szegény! mondának s tovább mentek.</p>
<p>A sárga háznál lassanként minden fény kialudt; csak egy
földszinti szobácska ablakán égett még a gyertya, s szerte a város
minden ablakai feketék voltak.</p>
<p>Aludt minden lélek.</p>
<p>Ekkor Bálnai a kivilágított ablakhoz ment, s rajta
bekoczogtatott.</p>
<p>– Ki az? kérdezé egy remegő hang.</p>
<p>– Osztályos rokon a fájdalom nevében, mondá jelszavát az
ifju.</p>
<p>– Miért jösz? kérdé egy kedves női arcz, az ablakot felnyitva s
azon kitekintve.</p>
<p>– Nézd, az éj minő embergyűlölő! Hét óra óta várok itt az
ablakodnál; fogd ez irást és olvasd. <span class="pagenum"><a name=
"Page_144" id="Page_144">-144-</a></span></p>
<p>Az ablak újra bezáródék.</p>
<p>Bálnai visszament a kút szobrai alá.</p>
<p>Nem sokáig kelle várnia.</p>
<p>Midőn legsűrűbben hullottak a hópelyhek alá, midőn
legveszettebbül tépte a szél a fellegeket, feltárult hirtelen a
sárga ház ajtaja; sebesen suhant ki abból egy szellemien gyöngéd
alak, könnyű fehér ruhában; szőke selyem haja a zivatarban
lebegett, arcza halavány volt és tündöklő.</p>
<p>– Jankám! kiálta az ifju, karjaiba fogva fel őt s merően arczába
tekintett, azon arczba, melynek tekintetét kiállani nehéz emberi
szemnek, mert semmi sem tudja úgy kifejezni a kétségbeesést, mint
egy különben szelid arcz vonásai.</p>
<p>A hölgy bágyadtan hagyta magát átölelni; majd rémült
exaltatióval akarta magát kedvese karjaiból kiszakítani, de ez
erősen és hévvel ölelé magához a pihegő keblet és arra gondolt,
hogy ezen éj könyörületlen.</p>
<p>– Bocsáss, bocsáss, esenge szívreható hangon a szegény leány;
üdvedre kérlek, bocsáss!</p>
<p>Az ifju elgondolá, hogy neki már nincsen üdve, s nem bocsátotta
a leányt, hanem még közelebb vonta magához, ily szókat sugdosva
fülébe:</p>
<p>– Él az Isten, hogy az én kezeim megvédnek téged; bízzál bennem,
én elrejtelek oda, hová ember szeme nem lát, védeni foglak vérem
utolsó cseppjével is, felháborgatom a földet és a poklot, hogy
megmentselek.</p>
<p>A hölgy feltekintett az ifjura, meglepetve nézett sokáig
szemeibe, mintha kérdené:</p>
<p>– Ki vagy te?</p>
<p>Soha sem szólt még előtte az ifju szerelemről.</p>
<p>Bálnai még akkor szép ifju volt; nagy olajszín szemei és finom
ajkai voltak, arcza vonásaiban sokszerű szerencsétlenség által
megtisztult nemesség tükrözé magát; a kiállott csapások nem tették
őt kislelkűvé.</p>
<p>– Sors üldöz, emberek üldöznek engem; megátkozott engem anyám,
mikor szült, megátkozott az Isten, mikor <span class=
"pagenum"><a name="Page_145" id="Page_145">-145-</a></span> az
életet adta és senki sincs a széles földön, a ki szeretne. Oh
bízzál bennem, én oly szerencsétlen vagyok, mint te…</p>
<p>Igaza volt, – csak az érti a szenvedő panaszát, ki maga is
szenved.</p>
<p>És a hölgy bízott benne.</p>
<p>Neki sem volt senkije a széles világon.</p>
<p>Miért ne bízhatnának a szerencsétlenek egymásban?</p>
<p>A boldogság eltávolítja a szíveket, – a keserűség órái
összekapcsolják azokat.</p>
<p>Azonban a hölgy ruházatja még fehérebb lett a hótól.</p>
<p>Az ember minden nyomon érezni kénytelen, hogy a földön jár;
éhség, szomj, hideg, ösztönök gyakran lerántják őt egéből, hová
kenyeret, bort és bundát vinni elfelejtett.</p>
<p>Az ifju levetette saját köpönyegét s vele kedvesét betakarta;
azután kezébe fogta kezét, biztatólag rámosolygott, s a hölgy
követte őt; mit bánta ő, bárhova; hiszen midőn a vigalom tanyáját
elhagyá, tudta, hogy csak a zivataros éj van oda künn és nem
gondolkozott. Merően szorítá kezébe azon iratot, melyet Bálnai
adott át neki. – Az a végrehajtást hírül adó levél volt.</p>
<p>A mint végig siettek egyedül a városon, azt képzelte volna az
ember, hogy két lélek bujdosik karöltve: az egyik fehér, a másik
sötét, bús mind a kettő.</p>
<p>Bálnai tanyája kívül volt a városon, a szőlők között, nem messze
a b*i kaputól.</p>
<p>A mint az utolsó ház is hátuk mögött maradt, a mint a város
árkán az országútra kiértek, az ifju reszketni érzé kezében a
lányka kezét.</p>
<p>– Fázol, szívem? szólt a gyöngéd kezet lehelletével
melengetve.</p>
<p>– Egy kevéssé, válaszolt a hölgy s szorosabban simult
vezetőjéhez.</p>
<p>– Kevés percz mulva ott leszünk, hol az üldözők keze el nem
érhet, szólt biztatóan hozzá az ifju. Lilla is ott van.</p>
<p>E névre bágyadt mosoly vonult végig a lányka arczán.
<span class="pagenum"><a name="Page_146" id=
"Page_146">-146-</a></span></p>
<p>Az ifju gyöngéd vigyázattal vezette őt a hófermeteges
időben.</p>
<p>Egy kutya sem ugatott a városban, azok is meghúzták magukat;
csak a szőlők között hallatszott néha a farkasok kellemetlen,
szilaj üvöltése, a mint messzünnen egymásnak felelgettek.</p>
<p>Fehér szemfödél teríté be a halott földet; semmi mozgás, semmi
zaj, csak a fergetegé; semmi hold, semmi gyertyafény…</p>
<p>Messze, messze haladtak így, midőn egyszer a hölgy léptei
csendesedni kezdtek. Az ifju érzé ellankadni a kedves kezecskét s
ijedten reá tekintett.</p>
<p>– Oh, én álmos vagyok, suttogá a lányka s szőke szép fejét ifja
vállára nyugtatá.</p>
<p>– Az Istenért, kiálta ez, el ne aludjál, csak most, csak még
néhány perczig ne, az volna a halál!…</p>
<p>A megfagyást álom szokta megelőzni…</p>
<p>A szép lányka szemei elhunytak, karjai lankadtan siklottak le
kedvese nyakáról s bágyadt feje annak keblére rogyott.</p>
<p>– Isten! Isten! kiálta az ifju.</p>
<p>Az ifju karjaiba érzé őt hanyatlani. Oh hányszor álmodta őt így
karjai között! Az élet minden viharai keresztül jártak rajta; beteg
volt és nem volt ápolója; üldözött volt és nem volt védelmezője;
szegény volt és kicsúfolták érte; tűrt, megadta magát és sorsa nem
engesztelődött; imádkozott és nem hallgatta meg őt az ég; de
mindezeket megbocsátá a sorsnak, – csak egyszer ölelhessem őt
karjaimba, így szóla reményei tetőpontjára helyezve magát, s minden
fájdalmaid legyenek elfeledve, nyomorú lét! Azok nem érnek fel egy
ily pillanat gyönyörével!</p>
<p>És a sors meghallgatta őt, ölelnie adá az imádott leányt; de e
pillanat fájdalma nagyobb volt minden eddig érzett fájdalmainál.
Karjaiban érzé őt haldokolni.</p>
<p>Oh ez a természet, ez a zivatar oly érzéketlenek! Nem kimélték
ezek a gyermekien gyöngéd tagokat, nem kimélték <span class=
"pagenum"><a name="Page_147" id="Page_147">-147-</a></span> azon
keblet, mely finom volt és oly érzéstele; vadul tépdeste a vihar a
könnyű lenge ruhákat, a hosszú selyem haj havasázottan lobogott a
szélben s hattyú nyakáról a hóvíz csorgott alá.</p>
<p>Az ifju ölébe vette őt, arcza arczához ért, de nem merte
megcsókolni. Félt. Tudta, hogy ezen álom csak néhány perczig tart,
azontúl – a halál.</p>
<p>Lakását a rövid idő alatt, hanyatló ereje és a töretlen út miatt
elérnie lehetetlen vala.</p>
<p>Ekkor gyertyafény ötlött szemébe, s ez az országúttól kétszáz
lépésnyire eső csárda mécsvilága volt, mely csárdában a legaljasabb
népsöpredék szokott éjente tanyázni.</p>
<p>Gondolkozott; vajjon meg hagyja-e fagyni kedvesét az országúton,
vagy oda vigye? Mégis önzőbb volt, mint hogy szerelmesét meg hagyta
volna halni s erősebben köpenyébe burkolva, karjaira vette azt,
mint egy gyermeket, s letérve az útról, a magas hófuvatban a
világosság felé kezdett törtetni.</p>
<p>A szél némely helyen ház magasságnyira torlasztotta a havat;
iszonyú nehéz volt benne kedves terhével együtt előre hatolni. A
szél élesen csapkodta arczába az égető havat, olykor egy fekete
holló csapott el, vészt károgva feje fölött.</p>
<p>A lányka keble fokonkint lassabban kezdett pihegni.</p>
<p>Lélekzetfogyottan érkezett az ifju a rossz hírű csárda
ajtajához; belökte azt, nehéz borgőz és rekedt, részeg tivornyahang
tolult elébe…</p>
<p>Belépett.</p>
<p>– Segítsetek, emberek! kiálta, lánykáját egy tört padra ereszté
le s maga térdre omolt mellé. <span class="pagenum"><a name=
"Page_148" id="Page_148">-148-</a></span></p>
<h2>A KOPLALÓ.</h2>
<div class="clearfix">
<div class="poem figright">
<div class="stanza"><span class="i0">Én vagyok ám az a
kölök,<br /></span> <span class="i0">Ki a kocsmában
hömpölyög;<br /></span> <span class="i0">Fakó lovam, meg a
deres,<br /></span> <span class="i0">Mindig a kocsmára
keres.<br /></span></div>
<p class="i7"><i>Népdal.</i></p>
<div class="stanza"><span class="i0">Tisza mellett van egy hajó
kikötve,<br /></span> <span class="i0">Abban van egy szőke leány
megölve.<br /></span> <span class="i0">Jertek, lánykák, öltöztessük
bíborba,<br /></span> <span class="i0">Temessük el egy
nefelejcsbokorba.<br /></span></div>
<p class="i7"><i>Népdal.</i></p>
</div>
</div>
<p>Azon csárda, melybe Bálnai kedvesét vitte, Koplaló nevet viselt.
A csárda ugyan nem koplalt, sőt inkább szüntelen tömve volt
vendégekkel, s igazság szerint vendégei viselhették volna ezen
czímet, melyet reá ruháztak.</p>
<p>A k*i érdemes helyhatóság tudniillik, sajátságos rendőri
nézetekből, jónak látta a kebelében tanyázó proletariusok számára
egy közös asylumot, egy universalis karavanserailt alakítni, hol
mindazon közszánakozásra méltó honfiak, kik csodálatos
dologiszonynak miatta szenvednek, a boldog nyári szentheverdelnapok
után magukat a téli unalmas órákon kedvökre összehúzhassák, mely
képzőintézet egyszersmind seminariumul szolgálhasson a genialis
szegénylegényi karnak, nehogy velök is az a fatum találjon
történni, mit a nápolyi lazzaronikra Viktor de Hugófalva jövendölt,
hogy egy század mulva csak híréből fogjuk őket ismerni.</p>
<p>Bizony ez az atyai gondoskodás jól is eshetett szegényeknek,
kivált, miután idők jártával keresetök veszedelmesen megcsökkent,
részint az által, hogy a valamivel birók nem bízzák többé a
vagyonaik feletti őrködést a jó sorsra és a bakterokra, hanem maguk
is csak fél szemmel alusznak; részint az által, hogy a
szegénylegényies műtételekbe annyian és oly különféle utakon és
módokon belekontárkodnak, <span class="pagenum"><a name="Page_149"
id="Page_149">-149-</a></span> hogy az igazi szegénylegénynek alig
marad alkalma mesterségét gyakorolhatni; minek természetes és
szomorú következése az, miszerint az ilyetén restségtől beteg
honpolgárok kénytelenek gyomrukat hét rétbe gyűrvén, ráfeküdni és
koplalni, – e két elvhez maradván csak hívek: félni a dologtul és
az akasztófátul és szeretni mindazt, mi a másé!</p>
<p>Ezen érdemes látogatók kedveért neveztetett a körülményesen
leirandó csárda «koplalónak».</p>
<p>Egyetlen egy szoba teszi ennek egész alkalmatosságát, melyből
közvetlen a pinczébe van lejárás s e szoba egyszersmind mulató-hely
és terem, hálószoba, konyha és küzdtér egy és ugyanazon alakban és
minőségben; falai füstösek és ragadók a penésztől; a kémény, nehogy
hideg jőjjön be rajta, szalmával és venyigével van bedugva; ugyan
ez történt az ablakokkal is, miknek csak egyikén hagyatott kis rés,
hogy a vendégurak benn a gőzben meg ne fulladjanak.</p>
<p>A ház teteje le van szedve, azon præservativából, hogy azt egyik
vagy másik hyghwayman rossz kedvében fel ne gyújthassa. Kocsmárosa
e csárdának soha sincs; ha van, két hónapnál tovább ki nem állja a
sarat, s ha addig agyon nem verték: bizonyosan szerencséjének fogja
tartani, ha megszökhetik.</p>
<p>Midőn e ronda s akolnak is undok fészekbe belépett Bálnai,
eleinte e sűrű, zsíros és dohos gőzveremben nem vehetett ki egyebet
egymás hegyén, hátán hemzsegő embertömegnél, mely összevissza
rikoltozott, káromkodott, fütyült, danolt, jajgatott és nyögött a
szerint, a mint kinek-kinek természeti hajlama hozta magával.</p>
<p>Egy hosszú, sánta, keresztlábú asztalon pislogó faggyúmécs
égett, melyhez a fekete faggyút rendszerint a lopott birkák meg nem
ehető részei szolgáltatták. Egy szögletben két rongyos nő ül
összekuporodva, kiknek tekintetében nincsen semmi nőiség. Durva,
hidegvette arczok, az erkölcsi sűlyedtség és baromi lealjasulás
nyomaival minden vonásaikon; <span class="pagenum"><a name=
"Page_150" id="Page_150">-150-</a></span> az egyik egy rongyokba
pólált kisdedet iparkodik mérgesen álomra dönczölni; az pedig
peniczilusnál élesebb hangon visít, ordít és kapálózik.</p>
<p>– Csapd a földhöz az ilyen adta fattyát, mit kínlódol vele? ha
az enyim volna, régön a zöld kútba dobtam volna, ott hadd gebedne
mög.</p>
<p>– Hol van a zöld kút?</p>
<p>– Hát bolond, te, ott van a piacz közepén, hol a betyárok jó
időben kártyázni meg aludni szoktak.</p>
<p>– De ha egyször onnét mög kihallik a gyerök ordítása, kivált, ha
egyszörre agyon nem üti magát?</p>
<p>– No ugyan, hátha kihallik is. – Azt gondolod, törődik vele
valaki? – Ha kihallik, a betyárok addig hajigálnak köveket a kútba,
míg elhallgat.</p>
<p>– Nem is tudom minek szögény embörnek a gyerök! Jobb lött volna,
ha az én fejemet is, míg ekkora voltam, a ház szögletéhez csapták
volna.</p>
<p>A gyermek folyvást garázdálkodott.</p>
<p>– Hallgatsz, riaszta rá az anya, gorgoni képet vetve a kölyökre,
vagy mindjárt kicsavarom a nyakad s kidoblak a farkasoknak.</p>
<p>– Ne, adj neki e pálinkából, hadd aludjék el tőle, szólt a másik
némber, szalmába kötött butykost tartva a gyermek ajkaihoz, ki
abból jót húzott, mintha anyja tejét itta volna. Ekkor a két nő
fogott hozzá, s később még egyszer megitatták a gyermeket s végre
mind a hárman szépen aludtak.</p>
<p>A csecsemő nem is ébredett fel többé.</p>
<p>A csárda közepén egy zsíros bicskás hetvenkedik; egyik kezében
hosszú husáng, másikban boros karafina. Dalol, a mint torkán kifér,
még pedig oly rekedten, mintha ráspolylyal volna tele a gégéje.</p>
<p>Nevezetes alak és senki sem más, mint a híres Telezsák. Felemás
haja, fején összegubanczolva, olyan kinézést kölcsönöz fejének,
mintha az egy uborkás hordó volna. Szemei be vannak fagytól vörös
képébe dagadva. Képe egyik feléből <span class="pagenum"><a name=
"Page_151" id="Page_151">-151-</a></span> jókora darab ki van
harapva, s orra úgy félre van nyomva, mintha épen most vette volna
le róla valamelyik jó pajtás az öklét.</p>
<p>– Igyál, Topa! kiált rekedt hangon a betyár egy az asztal végén
ülő társhoz, ki nevét azon tulajdonságánál fogva nyeré, hogy
lábfejei egymásnak hegygyel állottak s jártában egyik lábával a
másikon kellett neki mindig keresztül lépni.</p>
<p>– Igyál, Topa, ordít rá Telezsák s balkezével a palaczkot elébe
tartja, jobbjával a botot felemeli.</p>
<p>E nyájas kinálásra a Topa is előkeres az asztal alól egy
hosszadalmas furkós botot s daczosan ezt feleli:</p>
<p>– Nem iszom.</p>
<p>– Igyál, vagy a fejedhöz vágom, kinálja őt Telezsák.</p>
<p>Topa azonban nem várja be a főbe köszöntést, hanem kapja a keze
ügyében levő dorongot, s olyat nyújt vele a Telezsák fejére, hogy a
csárda is rengett bele.</p>
<p>Telezsák, mintha nem is ő volna az, kit megfejeltek, visszasújt
két kézre fogott fütykösével; s ekkor aztán, semmiért, oly viadalt
csap a két betyár, melyhez hasonló párbaj tán a caraibok közt sem
történik.</p>
<p>– Csak a fejit, hogy meg ne sántuljon! biztatja őket a néző
sereg; s azt a loyalitását el is kell mindkét vívónak ismerni, hogy
ők egymásnak sem kezét, sem lábát, sem egyéb hasznavehető tagjait
ütésekkel nem terhelék, egymás csapásait nem is parirozták, hanem
mindenik tartotta a maga fejét, s ütötte a másikét. E viadalnak
aztán utóbb is az lett a vége, hogy Topa, kinek a feje kevesebb
ütést szívelt el, mint a Telezsáké, kakastaréjú fejbúbbal zuhant az
asztal alá.</p>
<p>Ott hagyták.</p>
<p>Holnapra majd föléled.</p>
<p>Telezsák pedig, kinek a feje szinte meglehetősen vérzett,
diadala után szörnyen elbizakodva, mindenkibe belekötelőzött, ki
csak útjában volt; tört és zúzott, a mit elől utól talált: asztalt,
kemenczét és orrokat. <span class="pagenum"><a name="Page_152" id=
"Page_152">-152-</a></span></p>
<p>E perczben lépett be Bálnai, ölében hozva halvány kedvesét, s
azt egy padra fektetve, segélyt kiáltott s az eszméletlen leányka
homlokát és hamuszínre váló kezeit kezdé dörzsölni.</p>
<p>– Segítsetek, szólt könyörületet esdő pillanatot vetve a hozzá
közel állók érzéstelen, vad arczaiba.</p>
<p>– Ki ez? Mit keres ez itt? Ki fia ez a kaputos? hörögetének a
jobbról, balról kiváncsian oda tolakodó baromarczok.</p>
<p>– Ühüm, ez ám az, szólt ürgefejét a többiek vállán keresztül
dugva egy tüskehajú, vászonszínű, hosszú, váltott gyermek. Hát nem
tudjátok, az a garabonczás, a ki a sömlyék szélin lakik, a fekete
házban?</p>
<p>– Hát az a fehércseléd kicsoda a? – De elhagyja magát!</p>
<p>– Meg van fagyva, susogá egy vén, ránczos képű nő, oda szagolva
a leány felé, milyen kék az orczája!</p>
<p>– Pedig úri kisasszony, szólt egy másik bekötött fejű menyecske,
a hölgy ruháit tapintva, selyemczicz a ruhája.</p>
<p>Többen, nagyobb részint nők, részvéttel guggoltak a leányka
körül; s e részvét következtében csakugyan nagy hamar el is tüntek
a leányka füleiből az aranyfüggők. Egy megőszült banya bámész
pofával tartá a hölgy lábacskáit kezeiben; kiülő szemei oda
meredtek arczára, s szája lezárult, míg kezei óvatosan oldák le a
bársony czipőcskéket és a selyemharisnyákat.</p>
<p>– Pálinkát kell a szájába tölteni, majd életre jön, hörgé egy
rekedt hang, mi alatt a köpenyt iparkodott a leány alól
elhúzni.</p>
<p>Az ifju ezalatt kétségbeesve erőködött kedvesét visszaadni az
életnek; de nem tudta módját, nem ismerte eszközeit.</p>
<p>A csárda tulsó felében pogány nyekegéssel szólalt meg e közben
egy kutyabőr-duda, nagyokat sikoltva, mintha eleven állatot
nyúznának.</p>
<p>– Tyuhaj! orditá a Telezsák s megugrott, kajsza lábaival
<span class="pagenum"><a name="Page_153" id=
"Page_153">-153-</a></span> dobolva a földön, fújd, szakadj meg!
kiálta hegykén a zeneművésznek, ki lábait indulóba hozta, s verte
volna botjával a gerendát, ha elérte volna.</p>
<p>A többiek elhuzódtak tőle, mert féltek keze ügyébe esni, mikor
jó kedve van.</p>
<p>A betyár gatyakorczára fekteté kezét, s csizmáit oly
sajátszerűleg tudta majd egymáshoz, majd a földhöz verni, hogy négy
lábbal sem okozhatott volna nagyobb dobogást; azzal szügyébe vágta
fejét, neki toporzékolta magát s elkezde sarokra beszélni:</p>
<div class="poem">
<div class="stanza"><span class="i0">«Innenső sor, tulsó
sor,<br /></span> <span class="i0">Elszaladok
magamtól;<br /></span> <span class="i4">Vasvilla<br /></span>
<span class="i4">Nyakamba,<br /></span> <span class=
"i4">Serpenyő,<br /></span> <span class="i4">Nyelestő,<br /></span>
<span class="i0">Sárga-csizma, bagaria, ujjujú!»<br /></span></div>
</div>
<p>Ehhez tempóra döczögetve termetét, kalapját vitézül félre vágta
s bele csapva tenyerébe, egyet fordult:</p>
<p>«Ucczu czucza, ég az utcza!» rikoltá, s közibe rugtatott a
szegletbe nyomult némbertömegnek.</p>
<p>– Mit bámultok itt, káromkodék s egyet megragadván a több közül,
úgy megpörgette, hogy mikor elereszté, alig birt megállani a
lábán.</p>
<p>– Megkarmoltál, hanem ’iszen ezért elhasítom delivörös
keszkenődet.</p>
<p>Azonban ekkor hirtelen a közibök tévedt ifjun akadt meg figyelme
s hátra hőkölt.</p>
<p>– Teremt’se, kiálta s kalapját elveté, megveszett ez, hogy ide
mer jőni? A ki áldója van, nem is eszik e több pogácsát! a milyen
igaz, hogy az én botom jajfa. Keljetek onnét, dajnák! a jégen
kopogótokat, mert emberhalál lesz ma! S nyakravalóját oldá és neki
türközött.</p>
<p>– Csitt, csendesen, rimánkodék az ifju összetett kézzel, míg
fájdalmas tekintete kedvese arczát lesé, már éledezni kezd,
legyetek csendesen. <span class="pagenum"><a name="Page_154" id=
"Page_154">-154-</a></span></p>
<p>– Te pedig mindjárt haldokolni fogsz, röhöge szemtelenül a
Telezsák, ismersz-e még, he?</p>
<p>Bálnai rá tekinte; úgy tetszék neki, mintha azon képet valahol
látta volna.</p>
<p>– Látod-e ezt, ni, szólt a betyár, szétválasztá fejebubján a
gubanczos felemás hajcsombolékot s ott egy daganatos ürességre
mutatott, mely tisztességes fejbetörésnek szokott epitaphiuma
lenni. Tudod-e, mikor hátulról nekem estél s betörted a fejemet?
Hanem ’iszen itt vagy most!… kiszorítom belőled a lelket úgy, hogy
a herkopáter sem tesz rólad többet… S ez alatt oly közel vivé az
ifjuhoz mosdatlan arczát, hogy a szájából kidülő borgőz azt szinte
elütötte lábáról.</p>
<p>– Nézzétek csak, hogyan tekerem ki majd ennek az ifju úrnak a
nyakát, szólt, fejét hányva-vetve, s mint ki dolgának
végbeviteléről a legbizonyosabb, nagy bátorsággal nyúlt az ifju
nyakravalójához, ki ez alatt némán, határozatlanul néze annak szeme
közé. Azonban még alig nyujtá feléje cserepedzett bőrű kezét a
betyár, azon kiemelendő szándékkal, hogy nyakravalóját megragadja,
már az ifjutól oly hathatós ökölcsapást kapott szemei közé, melytől
három csillagos eget látott egyszerre s megmozdult fejében az
agyvelő.</p>
<p>Az ifju újolag kedvesét vette ölébe s saját lelkét iparkodott
ajkain át belélehelni.</p>
<p>A Telezsák is eszére tért nagy nehezen, s ennélfogva nem rohant
vaktában az ifjunak, hanem felugrott az asztalra s feltűrve két
ingujját, kalapját elhajítá, markába kapott s roppant bátorsággal
így kiálta le onnét:</p>
<p>– Most gyere ide, ha mersz! oly dühvel forgatta szemeit, mintha
minden pillantással ablakot akarna fúrni a csárda oldalán; üss meg
még egyszer, ha van lelked!</p>
<p>– Le kellene a kisasszonyt vetkőztetni, majd úgy hamarább
magához jőne, tanácsolá egyike a csárdai némbereknek, szerény
oldalpillantásokat vetve saját rongyos zsákszoknyájára, egy
mellékgondolatjával a hasznára válandó <span class=
"pagenum"><a name="Page_155" id="Page_155">-155-</a></span>
ruhacserének, s egy másik rögtön foganatba kezdé venni az adott
útmutatást, fagyos kezeivel a lányka ruhája kapcsait kezdvén
kiaggatni.</p>
<p>Bőszülten ragadta torkán a nőt Bálnai s úgy összemarkolá
gégéjét, hogy arcza sötétkék lett s szemei kidióztak, s ekkor
büszkén elrugta onnét. Erre pokoli zsivaj lőn. Az egész
nőszemélyzet fellázadt s megereszté moslékos ajkainak
harczháborúját az ifju és kedvese ellen. A dühös fogcsattogató
furia-arczok, szétkuszált hajzattal, iszonyún fenyegetőzve rohanák
meg szegényeket, míg az asztal tetejéről vad uszítással biztatá
őket Telezsák.</p>
<p>– Karmoljátok agyon! tépászszátok meg őket! szúrjátok ki
szemeiket! – hasítsátok fel orrukat! – tépjétek le róluk a ruhákat,
s dobjákat ki puczéron a hóra! – Jutka, Panna, Magdus ne hagyd
magad!…</p>
<p>– No, micsoda boszorkány-lakzi ez, közbekiált egy harsogó hang,
s egy roppant magas férfi belöki az ajtót s belép azon. Fején
széles báránysüveg, vállán kifordított bunda; sem süveg, sem bunda,
sem bajusza és szemöldei az idegennek nem látszanak a hótól; az
ember ölnél magasabb.</p>
<p>– Mi történik itt? kiált gordon hangon újra, s megrázva subáját,
minden léleknek teli rázza szemét, száját havas vízzel.</p>
<p>– Dobjátok ki, bőgött elrekedve Telezsák az asztalon, az ifjura
czélozva, míg a vászonnép észrevéve a jövevény bejöttét, mintha
egyszerre megnémult volna, elszörnyed, félre áll.</p>
<p>– Nem bömbölsz, részeg, fancsali te! kiált Telezsákra az újon
jött, s fölemelve a kezében hozott szánkórudat, az ez iránti
tiszteletből hanyatt esik az asztalról, s addig meg sem áll, míg
tökéletesen le nem gurul a pinczébe.</p>
<p>– No szedjétek föl magatokat, szól az érkezett, szánkóm beledőlt
az árokba; eltört a rúdja, a kinek keze lába van, lóduljon
lapátolni. Hajde betyár! s ezzel egyenként szórta jövevényünk a
csárda lakóit kifelé. <span class="pagenum"><a name="Page_156" id=
"Page_156">-156-</a></span></p>
<p>Hirtelen meglátja Bálnait és a leányt; megütközik, közelebb lép
hozzájuk.</p>
<p>– Mi hoz téged ide? szól álmélkodva az ifjuhoz.</p>
<p>Ez ráismer.</p>
<p>– Bátyám, az Istenért! segítsen, rimánkodék, nézze, meghal
kedvesem.</p>
<p>A férfi a leányra is ráismer; látja, hogy közel van a halálhoz s
leveti subáját.</p>
<p>– Ne félj, nem hal meg, szól nyugodtan, elgyalázta ugyan a
hideg, de majd helyrehozzuk… Hát ti mit ácsorogtok itt, a helyett,
hogy mint emberhez illik segítenétek? havat ide frissen és erős
égettbort! A ki férfi, takarodjék ki a szobából! menjetek, szánomat
czepeljétek a ház elé, a rúdját hozzá kell kötözni! Ti pedig,
asszonyok, segítsetek ezt a lánykát életre teremteni. Ejnye!
milliom adta a szurkos kezeiteknek, ki lopta le a czipőt lábáról?
Mindjárt bocskort hasítok a hátából az irgalom-felejtettének. Te
pokolra hátráló te, te redves banyaposz, a szemedből is kilátom,
hogy te loptad el?!</p>
<p>– Bizony Isten nem loptam én, pusztabiró uram, csak azért vettem
le, hogy valaki el ne lopja, vissza akartam adni a nélkül is, már
mire is mennék én ezekkel az apró lábczipőkkel, a kezem feje sem
megy bele.</p>
<p>– No, ne présmitáljatok annyit, hanem lássatok dologhoz;
nyissátok ki legelsőbb is azt az ablakot, hisz oly büdös van itt,
mint egy dohos búzaveremben. Te Panna, rakj szaporán tüzet, téglát
fogsz melegíteni, te pedig, te másik, főzz szaporán borlevest!</p>
<p>– Nincs bögrénk.</p>
<p>– Ki is fordítom a bőrödet, csak ne legyen! Hát, te betyár, mit
ólálkodol ott a kémény alatt? nem megmondtam, hogy minden fekete
nép kipusztuljon innét? Lódulj!</p>
<p>A betyár repült.</p>
<p>– Már most, édes öcsém, Isten velünk, fogd a szegény gyermek
fejét öledbe; tartsd jó magasan! hál’ Istennek nincs egészen
megfagyva. <span class="pagenum"><a name="Page_157" id=
"Page_157">-157-</a></span></p>
<p>Csend lőn a csárdában, mintha mindenki imádkoznék.</p>
<p>A vén Rónai, a pusztabiró volt jelen. Réme valamennyi betyárnak
és szegény legénynek.</p>
<h2>FEKETE HÁZ.</h2>
<div class="clearfix">
<div class="poem figright">
<div class="stanza"><span class="i0">Amott van egy kis
ház,<br /></span> <span class="i0">Arczczal
napkeletnek;<br /></span> <span class="i0">Keserű a
leve,<br /></span> <span class="i0">A mit abban
főznek.<br /></span> <span class="i0">Benne van egy
asztal<br /></span> <span class="i0">Gyászszal
megterítve,<br /></span> <span class="i0">Rajta van egy
pohár<br /></span> <span class="i0">Bánattal
megtöltve.<br /></span></div>
<p class="i7"><i>Népdal.</i></p>
</div>
</div>
<p>A k...i sömlyék mellett állt hajdanában egy kis ház, teteje
palakővel fedve; ablaktáblái szüntelen csukva tartattak s falai
korommal feketére voltak festve. Ösvény nem vezetett ajtajához,
mert ajtaja a háztetőn volt, honnét hágcsón kellett bele fel- és
lejárni. Itt lakott a peregrinus – mint Bálnait később elnevezték –
testvérével, ki a házat soha el nem hagyá.</p>
<p>Fekete volt a ház, azért, hogy minden közeledőt
elidegenítsen.</p>
<p>Fekete volt, hogy lakóinak gyászát képviselje.</p>
<p>E házba hozta a peregrinus kedvesét is, a szőke lánykát, kit a
pusztabiró segélyével életre hozott s a törvény üldöző keze elől
ide rejte. Azonban az éjjeli áthülés súlyos nyavalyát, nehéz
mellbetegséget hozott maga után a gyöngéd idegzetű lánykára,
melynek következtében Bálnai kénytelen volt egy meghitt orvosához,
kinek egy időben nem csekély szolgálatokat tett, folyamodni, s
előtte őrzött titkát fölfedezni. Nem gyógyítá ugyan az meg egyhamar
a beteget, de barátja titkát annál hamarább kifecsegte; minek
legközelebbi következménye az lőn, miszerint Bálnai ellen az
odaintézendő birói eljárás törvényszékileg elhatároztatott,
<span class="pagenum"><a name="Page_158" id=
"Page_158">-158-</a></span> hogy tőle pártfogoltja törvényesen
elvétessék s a felpörös bárónak tulajdoni joggal átadassék.</p>
<p>Miután e határozatot nemzetes és vitézlő Tölcsér Jónás esküdt úr
sem birtokból, sem személyesen nem kézbesíthette, kiadá róla
hiteles bizonyságlevelét, miszerint azt annak ajtajára, Fekete
János és Fehér Bálint jelenlétében, felszegezte; pedig világos
volt, hogy ajtó nem is létezett a házon sehol.</p>
<p>Egy reggel a fekete házban belől szokatlan ünnepély tartatott;
az ablakok, mint rendesen, csukvák, csak a háztetőn hagyott
nyiláson át mosolyga le az ég. Azért volt pedig a háztetőn, nem
pedig a ház oldalán hagyva a nyilás, hogy azon csak az égre
lehessen látni, a földre ne.</p>
<p>A beteg lányka ma kelt fel először betegségéből.</p>
<p>Oly halovány volt…</p>
<p>Szőke arany fürtei csillogó pongyola fodrokban rezgettek
vállain.</p>
<p>Ott ült bágyadtan egy szalmás karosszékben, szőke angyalfejét a
mellette ülő Lilla vállára hajtva, míg másik felén Pista ült
mellette, kinek gyöngéd kezecskéje jutott.</p>
<p>A kis asztalon két gyertya égett. Egyszerű tányérkára néhány
fürt ép szőlő volt téve, mi tél utóján oly ritkaság; de a beteg
kivánta s Pista elő tudta teremteni. Mellette üvegpohárban egy
bokréta fehér hóvirágokból kötve, miket Pista szedett a mezőn.</p>
<p>A lányka gyönyörrel szemléli a tavasz legújabb hirnökeit s egyet
a virágok közül kezébe véve, megszagolja; érzi, hogy nincsen szaga
s visszateszi.</p>
<p>– Istenem! szólt felsóhajtva, már a virágok is megérkeztek,
tavasz lesz… zöldül-e már a mező? kérdé Pista felé fordulva.</p>
<p>– Még itt-ott, árnyékosabb helyeken a hó sem olvadott el, de a
honnét az eltünt, ott rögtön a tavasz foglalta el a zöld királyi
széket.</p>
<p>– Szólnak-e már a madarak?</p>
<p>– Még korán volna; majd néhány hét mulva megjön a <span class=
"pagenum"><a name="Page_159" id="Page_159">-159-</a></span> fecske,
a pacsirta, később a csalogányok; oh, akkor már nagyon kellemes idő
lesz.</p>
<p>– Oh, mint szeretném látni a zöld természetet… Istenem, mily
kedves lesz a mezőn virágokat keresni!… teremnek ugy-e itt is szép
virágok?</p>
<p>– Oh, nagyon szépek, szólt magasztalóan Lilla, a kis erdőben
pompás virágok nyilnak; majd elvezetlek én oda, kis forrás is van
itt, oly tiszta, hűs vize van…</p>
<p>– Mily jó lesz annak vizéből inni! Hűs nyárfák árnyékában a fűbe
leheveredni, hol vadrózsa virágzik… oh csak egy tekintetet a szabad
természetre és – meggyógyulok.</p>
<p>– Még nem szabad, szólt aggodalmasan Bálnai, a levegő hűvös.</p>
<p>– Nem, nem… jól tudom én, hogy nem a levegő az, mitől ti engemet
féltetek. A levegő, az Isten ege, a napvilág, hogy árthatnának
azok? Az emberek szemei elől rejtetek ti engem…</p>
<p>Igenlő hallgatás válaszolt aggodalmira.</p>
<p>– Senki sem tudja még, hogy itt vagy, barátomon, az orvoson
kívül, szólt a peregrinus, s neki megigértem, hogy ha titkom
kitudódik, meghal. Madár sem jöhet be hozzánk, az Isten egén kívül
senki sem lát be ide; el van zárva tőlünk minden élő tekintete.</p>
<p>– S meddig fog e rabság tartani?</p>
<p>– Két hónapig és négy napig… Akkor leszek huszonnégy
esztendős.</p>
<p>– S mi fog akkor történni?</p>
<p>– Apám vagyonaihoz hozzá jutok.</p>
<p>– De mi köze vagyonaidnak Janka üldözőivel? kérdé Lilla.</p>
<p>– Nem sok lesz, az igaz, de épen elég.</p>
<p>– Mire elég?</p>
<p>– Épen annyi lesz, mennyivel téged a törvény kezéből
megválthatlak, szólt elfogódott hangon az ifju, s gyöngéden
megölelé a halovány leánykát s könyező arczát annak ölébe rejté.
<span class="pagenum"><a name="Page_160" id=
"Page_160">-160-</a></span></p>
<p>– És azután?</p>
<p>– És azután elmegyünk valahová, hol senki sem ismer bennünket;
parasztruhát veszünk magunkra mind a hárman; szabadok leszünk és
élünk boldogan. Hisz hány ember van, kinek semmije sincs két kezén
kívül és mégis boldog, mégis elégedett! Dolgozni fogunk és örülni,
mintha soha a világot és annak keserveit nem ismertük volna; nem
leszünk gazdagok, de mienk lesz mindaz, mit gazdagságon megvenni
nem lehet: a tiszta öntudat, az ártatlan öröm, a természetadta
jólét, a lélek boldogsága, az elégültség, a nyugodt álmok malasztja
és minden áldás, a mi onnét felül jön s nem megy emberek kezein
keresztül. Ugy-e? ugy-e ti nem irtóztok a jövőtől? Egyszerű lesz az
és ragyogástalan, de nyugodt és bánattalan… eljöttök-e velem
oda?</p>
<p>A két leány feleletül nyakába borult az édes ifjunak; megölelték
őt mindketten, forrón az egyik, gyöngéd szorítással a másik és
sírtak mind a hárman.</p>
<p>A mint ott egymás karjai közt, egymás keblére sírták könyűiket s
a régen tartogatott bánat oszolni kezde, s a remények
sokszorozódtak, midőn tán nem mosolygott le boldogabb lényekre a
derült tavaszi ég, mint rájok: erőszakos koczczantások az
ablaktáblákon verék fel önfeledt boldog álmaikat.</p>
<p>– Csitt! ne szóljatok! Ki lehet az?</p>
<p>– Bocsáss be, akárki lakol e házon belül, a király nevében!</p>
<p>– Gyere be, ha tudsz! mondá magában a peregrinus.</p>
<p>A két leány pedig sietve vonult a szögletbe; a szőke lányka
reszketve simult Lilla keblére, kinek arcza hős tűztől lobogott s
biztatva takarta el karjával a remegő barátnét.</p>
<p>– Bocsáss be, különben erőszakhoz nyúlunk, hangzék künn egy
újabb phrasis s erős ütések csattogának újra az ablaktáblákon.</p>
<p>A peregrinus Tölcsér Jónás hangjára ismert ez utóbbiban,
<span class="pagenum"><a name="Page_161" id=
"Page_161">-161-</a></span> s magán kívül szakítá fel az
ablaktáblákat s azokat feltárva, kikiálta:</p>
<p>– Hát az ablakon akartok bejönni, mi a mennykő?</p>
<p>– Nem találjuk az ajtót, hangzék künn.</p>
<p>– Kerüljetek a kéménynek, magam is ott járok be.</p>
<p>– Hát micsoda gondolat az?</p>
<p>– Csak olyan, hogy nekem úgy tetszik.</p>
<p>Erre a künn levők megsejtvén a bejárókat a ház tetején,
hosszasan tanakodának: ki menjen be rajta először?</p>
<p>– Adjon hát egy létrát, hadd megyünk be; (már ekkor per «hallja
ked» beszéltek Pistával).</p>
<p>– Nem szokás ide létrán jőni, én csak röpülni szoktam; a ki így
nem tud, próbálja máskép.</p>
<p>Erre újólag tanácsot tartának a künn levők s végre egy hágcsót
teremtvén a szomszéd tanyák valamelyikéből, azon az egyik, kire a
sor esett, felkapaszkodván, a háztetőnyíláson át egy vakmerő salto
mortaleval a szoba közepére ugrott. Egy roppant pandurdarab volt,
kék üngben, gatyában, mindkét kezében dupla pisztoly, hóna alatt
csákánybalta; vállán dupla puska; roppantul elszégyenlette magát, a
mint körülnézett s látta, hogy egy fegyvertelen férfi ellen tett
ily iszonyú fegyverbeli előkészületeket. Utána még öt másik pandur
potyogott be. Végre a létrát belől vevék s azon át a két parancsoló
személy, tens Bálvándy táblabiró úr és Tölcsér Jónás esküdt nagy
bátorsággal és kényelmesen alászállának.</p>
<p>Pista nyugodtan ült, keresztbe font karokkal, a szoba közepében,
s bátran nézett szembe az érkezőkkel. Háta mögött egy szegletben
volt a két leány.</p>
<p>Bálvándy úr előlépve, elkanyargatá erre meg amarra szokott
törvényes stilusban beszédét, mely végtére is oda ütött ki, hogy
Bálnai István azonnal felszólíttatik egy bizonyos elrejtett és
foglalás alá vett nőszemély miatt házmotozást engedni meg
lakásában; ellenszegülés esetére kényszerítő eszközök is lévén
kézügyben. <span class="pagenum"><a name="Page_162" id=
"Page_162">-162-</a></span></p>
<p>– Nem lát, táblabiró úr? nincs itt elrejtve a keresett hölgy;
amott láthatja őt, csak nyissa ki a szemét!</p>
<p>Erre Bálvándy úr meglehetős zavarba jött, minthogy arra nem
számolt, hogy oly nyiltan beszélendnek vele, hanem sokat
támaszkodott pandurjai ékesszólására, s jelenleg nem tudta, miként
folytassa a történendőket, tehát elővette az itéletet, s elsőben
azt akarta végig olvasni.</p>
<p>– Soha se bántsa, szólt Pista, tudom könyv nélkül.</p>
<p>De a táblabiró úr nem ismert e tekintetben könyörületet s
hosszában végig olvasá a deliberatumot, mely szerencsére deák
nyelven lévén szerkesztve, a hölgyek nem érthették a benne foglalt
kárhozatos szavakat.</p>
<p>– Volt-e az itélet közölve az alperesnővel? kérdé phlegmatice
Pista, jól agyba-főbe nézve a táblabiró urat.</p>
<p>– Hallja, Audiat! kiálta felfortyanva a jó úr, velem ne
bolondozzon; jól tudhatja, hogy Audiatra bíztam az exhibitiót, s
most nekem ne fogadatlanprókátoroskodjék.</p>
<p>– Kövesse meg magát, spectabilis! itt önnek nincs Audiatja, itt
nemes és vitézlő Bálnai István áll ön előtt, ki is az eljárás
hiányos volta miatt a végrehajtásnak ellentállok; s erre a
formaságok betöltése kedveért pálczáját fölemelé, mely semmiben sem
különbözött bármelyik szekéremelőrúdtól.</p>
<p>– Az ellentállás a törvények értelmében biróilag el nem
fogadtatik, mondá ünnepélyesen az esküdt úr, még ünnepélyesebben
kotródván sejtelmes pillantásokkal pandurjai mögé az emelt bot
ellen.</p>
<p>– Resistálok!</p>
<p>– Nem fogadtatik el, itt készen a brachium.</p>
<p>A pandurok elébbre léptek.</p>
<p>– Bátyám! szólt suttogva Lilla, jer, segíts Jankát föltenni az
ágyra; igen rosszul van.</p>
<p>Az ifju oda ugrott, karjaiba ölelte az elsáppadt lánykát s
lefekteté az ágyra; az embertelen fenyegetések magán <span class=
"pagenum"><a name="Page_163" id="Page_163">-163-</a></span> kívül
tevék szegényt; veszedelmesebben esett vissza betegségébe, mint
valaha.</p>
<p>Bálnai sírt, mikor a birákhoz visszatére. Könyörgő arczczal
fordult hozzájok:</p>
<p>– Uraim! ha van önökben emberi szív, hogy tudnak ily kegyetlenül
bánni egy szegény, mindenkitől elhagyott gyermekkel, kit egy
haragos tekintet lesujt, kinek egy hideg bántó szó úgy fáj, mint
másnak a tőrdöfés! Nézzék, most is milyen beteg!</p>
<p>– De hát okai vagyunk mi annak, hogy adósságokat csinált, miket
nem tud megfizetni?</p>
<p>– Hisz nem ő csinálta azokat.</p>
<p>– De segítette elkölteni… Aztán ismerjük mi jól az ilyen
ájuldozó természeteket…</p>
<p>– Hadd beszéljek csak egy perczig szíveikhez.</p>
<p>– Sohase beszéljen biz azokhoz. Jól ismerjük mi a dolog
mibenlétét; a leányasszony adós, nem akar fizetni, erre való a
törvények szigorúsága. Majd meglátjuk, hogy ha csak egy hétig leend
is rabszolgája a hitelezőnek, mindjárt meg fog tudni fizetni, azt
fogadom! Hohó! vén róka vagyok én már az ilyesekben, nem szed engem
rá minden szí szó…</p>
<p>– S micsoda istentelen nép! kontrázott közbe az esküdt úr, nem
elég neki egy leány, kettőt akar tartani!… Nem égbekiáltó?!</p>
<p>– Igen, igen; micsoda jogot formálhat ön magának e
leányzóhoz?</p>
<p>– Enyém; én vevém vissza őt a halál kezeiből, enyém az Isten
előtt.</p>
<p>– No, úgy hát fizessen meg ön helyette; tizenhétezerhatszázhét
forintot a költségekkel és kamatokkal együtt, vagy a leányt; mi
szívesen odaengedjük az utóbbit az előbbiért.</p>
<p>– Megteszem; igen… csak legyenek önök várakozással; csak néhány
hónapot engedjenek, mialatt atyai örökömhöz juthatok. <span class=
"pagenum"><a name="Page_164" id="Page_164">-164-</a></span></p>
<p>– Persze, hogy is ne! majd addig árkon-bokron túltennénk
magunkat, nemde? mi pedig üthetnők bottal a nyomát.</p>
<p>– Na hát megfizetek én, szóla közbe egy negyedik hang, csengő,
átható, szilárd, mint egy megütött érczszobor hangja. Ez a hang a
Lilláé volt.</p>
<p>– Igen-e? szólt az esküdt úr gúnyosan, nem tudnám, miből és
mivel?</p>
<p>– Jőjjenek önök ide, majd megmutatom, miből és mivel, jőjjenek
közelébb.</p>
<p>– Tud a leányasszony fundust kimutatni?</p>
<p>– Igen, igen, tessék! s ezzel egy gyertyát levett az asztalról s
azzal a szoba tulsó szegletébe sietett.</p>
<p>– Szeretném tudni, mije lehet olyan nevezetes, röhöge a
táblabiró úr, talán egy rongyos kutyabőr?</p>
<p>– Vagy valami csehgyémántos ereklye; olyasmit el nem fogadunk.
Semmiféle prætium affectionis.</p>
<p>Bálnai reszketett, de szemei villogva nézték testvérét, ki
ragyogó szemekkel s pihegő kebellel térdelt le egy fekete láda
mellé s a biráknak inte, hogy menjenek oda. A mint Jónás úr elment
Pista mellett, ezt sugá neki:</p>
<p>– Nem felejtettem el, hogy megbántottál; ismerem a másik leányt
is, vigyázz, mert azt is elveszem tőled.</p>
<p>Pista pedig nézte az embert s ismét testvérére függeszté
szemeit; az is reá tekinte, mindkettőjök szemei vad tűzben
ragyogtak.</p>
<p>Lilla felnyitotta a fekete ládát, mely körülbelől két láb
hosszú, egy láb magas és széles volt; a két biró kiváncsian oda
tartá fejét, mialatt a lányka a gyertyával bele világított. A láda
színig volt töltve puskaporral, melytől alig két ujjnyi távolban
tartá Lilla a gyertya lobogó lángját; csak egy percznyi mozdulat
még, a fekete házban összegyűlt boldogok és boldogtalanok
valamennyien egyetemesen a mennyországba repülnek.</p>
<p>A leány oly vad elhatározottsággal tekinte a két törvénytudós
szeme közé, gyertyáját szüntelen közelebb vive <span class=
"pagenum"><a name="Page_165" id="Page_165">-165-</a></span> a
lőporhoz, hogy azok egy perczre szinte kővé merevülve álltak s
szoborrá ijedtek.</p>
<p>– Isten segíts! kiálta, beteg kedveséhez rohanva Bálnai, s annak
ágya előtt vadul hátraszórt hajakkal megállt; a lányka kezét egy
kezébe fogta, másikkal testvére felé intett.</p>
<p>Nézzétek e csoportozatot; a sötét szoba legszegletében, egy
fekete láda mellett az amazoni alak, fekete szemeiben megölő tűz,
kezében az iszonyatos halál a lobogó szövétnek lángjaiban, mely
vörös fényt vet tűzláng arczulatára. Mellette a torzfélelem két
elrémült alakja, vonásaiból kikelt arczaikkal, kidiózott szemekkel,
s égnek álló hajjal. Másik oldalon a beteg lányka, halavány, hunyt
szemű; a néma szenvedés, a házhéjnyiláson beömlő ég világa még
fehérebbé teszi arczulatát; míg mellette, mint egéből levert
Leviathan, előre nyomult lábbal a szenvedélyes ifju áll kinyujtott
kezével, mintha mondaná:</p>
<p>– Most én parancsolok; én vagyok a halálnak ura!</p>
<p>Következő perczben rémületes ordítással riadt meg a két
végrehajtó s szaladt a létra felé, futtában hatszor taszítva fel
egymást s a legkomikusabb rémülettel rohanva meg a hágcsót, melyen
egyszerre akart mindkettő felkapaszkodni; s egymás hátán
nyakra-főre, tömérdek tépászás és gázolás után csakugyan fel is
rugaszkodott a háztető nyilására, onnan pedig minden gondolkodás és
megfontolás nélkül gurult alá; s ki orratörötten, ki lábficzamodva
oly gyorsasággal elkotródék onnan, a milyen gyorsaságot csak a
legképtelenebb ijedtség korbácsolhat emberi műszerekbe.</p>
<p>A hat rendbeli pandur nem tudván mire vélni a dolgot, hű
kötelességének tartá, további rendeletek nyerése végett, nagy
sebesen vezetői után indulni, s ekképen ők is, re infecta,
visszatértek, a mint és a merre jöttek, a nélkül, hogy valaha
tudomásukra esett volna: miért jöttek hát tulajdonkép és miért
mentek vissza?</p>
<p class="center">* * *</p>
<p><span class="pagenum"><a name="Page_166" id=
"Page_166">-166-</a></span></p>
<p>A következő megyegyűlésen katonai fegyverhatalomkar rendeztetett
a fekete ház lakói ellen.</p>
<p class="center">* * *</p>
<p>Két hét mulva három század katonaság vevé körül a fekete házat s
lakói ünnepélyes hangon szólíttatának fel a törvények iránti
engedelmességre.</p>
<p>Senki sem felelt.</p>
<p>Igérének nekik börtönt, ütlegeket, békókat; mind hasztalan, sem
szó, sem tartomány…</p>
<p>Végre egy nyilást vágtak a falon; azon betörtek, felhányták az
egész tanyát, összekutatták zegét-zugát és tapasztalák, hogy annak
minden térei tele vannak ürességgel és semmiséggel, mely
tapasztalásból azon meggyőződésre jutottak, miképen a keresett
személyek bizonyosan más valahol vannak.</p>
<p>Azt természetesen nem sejtheték, hogy a peregrinus egy éjen,
övéivel együtt, Rónai Gábor pusztabiróhoz költözködék által.</p>
<p class="center">* * *</p>
<p>Azonban nem hagyta a dolgot ennyibe maradni Dömsödi úr, hanem
körlevelet bocsáttatott ki, melyben ötszáz forintot igér annak, ki
tudtul adja a szökevény hollétét; e körlevél K... és H... városok
minden utczaszegletére fölszegeztetett.</p>
<p>Ötszáz forint sok pénz.</p>
<p>Öt hét alatt megtudta, a mit óhajtott, s hitte, hogy nincs többé
mód és erő, mely pokoli vágyainak tárgyát megszabadíthassa körmei
közül.</p>
<p>– Rögtön utazott K...re, ügyvédét fölkeresendő. Az épen nem vala
otthon, hanem hosszasb időre H*-ra rándulván, Dömsödi úr minden
tétovázás nélkül utána indult H*-ra.</p>
<p>Mikor elindult, nyúl futott keresztül útján – – varjú szállott
fel előtte – – vén asszony jött vele szemközt; rossz jóslatok!…
<span class="pagenum"><a name="Page_167" id=
"Page_167">-167-</a></span></p>
<h2>ZÖLDHALOM.</h2>
<div class="clearfix">
<div class="poem figright">
<div class="stanza"><span class="i0">Rongyos a kend háza
vége.<br /></span></div>
<p class="i7"><i>Népdal.</i></p>
</div>
</div>
<p>A ki a Zöldhalmot egy zöld halomnak képzelné, nagyon
csalatkoznék.</p>
<p>Korántsem zöld ez és még kevésbbé halom, hanem egy kidült-bedült
oldalú csárda, mely úgy áll a K... város határát a Kiskúnságtól
elválasztó pusztaságnak közepette, mintha valamely tátos a
felhőkből pottyantotta volna ide, s aztán haragjában jót rugott
volna rajta.</p>
<p>Kéményét gólyafészek koszorúzza, melyből a hímgólya a
csillagokat látszik vizsgálni hosszú orrával. Előtte terül a fehér
tó, melynek széksós partjain birkanyájak legelnek. Kerítése
csapóföldből van tapasztalva, s udvarán félrenőtt kútágas
fohászkodik esős idők után.</p>
<p>Érdemes vendégei a jámbor Alföld nagyreményű lókötői, juhászok
és gulyások, kik ha Heves, Szatmár, Csongrád vármegyéket szűkeknek
érzik, el-eltünnek, s gyakran hónapokig csak a zöldhalmi
pinczegádor tudja, hogy hová lettek.</p>
<p>Maga a korcsmárosné egy hízásnak indult magas darab némber. Jobb
éveiben, míg Bognár Jancsit fel nem kötötték, hűséges társa minden
zsiványkalandoknak, – azóta a zöldhalmi csárda haszonbérlője.</p>
<p>Most csendes, békességes életet él; hadnagyok, biztosok nem
tudnak rá semmit mondani, törvényszék eleibe ritkán kerül, nem
verekedik, hanem szép csendesen megül a patka szélén és fon, és
hízik, nem sokat törődve a világgal.</p>
<p>Senkit el nem rejt, de el sem árul; ha üldözött szegény legények
jőnek hozzá asylumot keresve, vállat von s azt mondja nekik:
«bujjatok el, mit bánom én»; ha pandurok jőnek, azt mondja:
«keressétek, a mint tudjátok, a ti gondotok». <span class=
"pagenum"><a name="Page_168" id="Page_168">-168-</a></span></p>
<p>Ha vendégei hajba kapnak, bicskák villognak, juhászbotok
puffognak, egykedvűen csak ennyire figyelmezteti őket:</p>
<p>– Az üvegeket össze ne törjétek!</p>
<p>Hej! mind másként volt a dolog, míg Bognár Jancsit föl nem
kötötték! akkor még fiatal volt és csupa tűz a menyecske; fekete
szemei voltak, mint a haragos éj; piros és gömbölyű arcza, ajkai
teljesek és csábítók; barna haja hosszú tekercsekben borult két
csipejéig, selyem szalagok közé fonva s fehér karjai jobban
illettek Bognár Jancsi nyakára, mint a kender nyakravaló.</p>
<p>Még akkor naphosszant megülte kedvencz paripáját, hősét
pusztáról pusztára követve; együtt nyargalta be vele a kúnsági
homokot, együtt ült vele a tiszamelléki iharfaerdőkben a rejtett
tűz mellett; együtt futott a kergető pandurok elől és bíztatta
kedvesét, mikor a golyók füleik körül fütyültek.</p>
<p>Ott volt, mikor Bognár Jancsit legutószor elfogták. Három golyót
lőttek már kedvesébe, de ő egy kezével átölelte az alélót, másikkal
a két paripa kantárát fogta, s rohantak tovább, míg alóla ki nem
lőtték a lovát, s csak úgy foghatták el a híres lókötőt.</p>
<p>Akkor ünnepelt Semiramisa volt ő minden alföldi zsiványklubbnak;
czélba lőni jobban tudott, mint a hadnagyok; a csákánynyali
küzdésben ritkítá párját, s a hol késéhez nyult, ott vége volt a
verekedésnek.</p>
<p>Házfeltörések, gulyák szétterelése, gyorskocsik megvámolása s
más nagyobbszerű vállalatokban hadvezéri talentumot tüntetett ki s
a legkínosabb és lealázóbb kínvallatások sem voltak képesek tőle
egy áruló szót kicsikarni; hanem hiszen a betyár is elébb szét
hagyta volna ám magát szedetni, mint hogy orgazdaságot vallott
volna rá.</p>
<p>Azonban mindezeknek vége, mióta Bognár Jancsit felkötötték.</p>
<p>Most ki sem megy a házból s megszámlálja, hányat szóljon
naponként s miután a kimért számig beszélt, <span class=
"pagenum"><a name="Page_169" id="Page_169">-169-</a></span> akkor
aztán estelig, ha a kerék kiesik, sem hallani többet szavát.</p>
<p>Hosszú keresztlábú lágyfa-asztal vonul a szoba egyik végétől a
másikig, melynek a pinczeajtó felőli oldalán két zsíros betyár ül,
kiknek egyikében, mihelyt e bűzös félhomályban hozzá szoktak
szemeink, azonnal megismerendjük Telezsákot, a koplalói hőst.</p>
<p>– Bort, korcsmárosné! ordítja a ficzkó, hanem osztán igyék
belőle elsőbb!</p>
<p>Különös óvatosság ezen népeknél, hogy a hozott italt mindig
megkóstoltatják előbb a csaplárnéval.</p>
<p>– Nesze, bolond! majd én kóstolgatom a borodat; ha nem kell,
nézz rá; úgy is megfizeti majd az öreg harang, válaszolt erre
durczásan a csaplárné, oda állítva az itcze bort a suhancz elé.</p>
<p>– Ejnye no, lelköm adta, de haragos! bizony kinézné az embert a
szobából, már minek az a nagy harag no? nem élünk abból meg! szólt
erre a másik bicskás, félrecsapott kalapban, bajusza hegyesen
felkenve fényes pofájára; szemei égtek, mint a faggyúmécs, s
hátulról categorice átnyalábolta a makranczos csárdásnét.</p>
<p>– Hallja, az az embör muzsikál, mond, jobb bizony, ugorjunk
egyet!</p>
<p>Ugrott is a betyár, nem is egyet, hanem kettőt, azt is hanyatt
és az asztal alá, míg kalapja a szoba legtulsó szögletébe
repült.</p>
<p>A csaplárné pedig helyreigazítva keresztül kötött nagy kendőjét,
ismét visszaült helyére.</p>
<p>Az asztal végén azonban egy sajátságos alak muzsikált.</p>
<p>Már hangszere is megérdemli a figyelmet; ez az úgynevezett
szalmahegedű.</p>
<p>Egy diófadeszkára két összetartó szalmakötél van kifeszítve s rá
vékonyabb-vastagabb egerfaléczek körösztbe rakva, mik két kis
fakalapácscsal üttetve, a legsajátságosabb melancholicus hangokat
adják.</p>
<p>Eleinte a szivét érzi az ember ezektől a bánatosan <span class=
"pagenum"><a name="Page_170" id="Page_170">-170-</a></span> döngő
szomorú hangoktól szorúlni, később gyomra fáj bele s érzései
kimagyarázhatlan széthangzásba jőnek; azonban, a kik hozzá szoktak:
nagyon jól tudnak rajta aludni.</p>
<p>Búsan verdegélte e műszert egy sovány sárgazöld színű ember,
elhízott kékes-vörös orral; kopasz, szinte hajtalan fejéhez,
fiatal, szőrtelen arcza valami lázasztó tekintetet mutat; szemei
véresek, beesettek; homlokizmai szüntelen reszketésben vannak s
sáppadt lázas arczán gyakori rángások vonaglanak keresztül,
túlmozgékony arczidegeivel a legcsodálatosabb torzképeket
metéltetve s nyakát olykor egészen hátra ferdítve.</p>
<p>Ő azonban mind e mellett is folyvást muzsikál és lábával veri a
tactust. Hosszú csontkezei könyökig vannak ki a gyermekkori szűk
nyári kabátból, egész öltözete csupa randa nyomorúság.</p>
<p>Előtte egy tartalma-fogyott pálinkás üveg hentereg; érezni
hatását a zenehangok mivoltán.</p>
<p>Az említett két betyár közelebb huzódott egymáshoz s kalap alul
következő párbeszédhez fogtak:</p>
<p>– Hát majd csak este felé?</p>
<p>– Ühüm; majd úgy éjfél előtt egy órával a h*si homokban; ott
épen alkalmatos hely lesz rá.</p>
<p>– Magával beszéltél az ifju úrral?</p>
<p>– Igen ám; azt igérte, hogy ha elvégeztük a munkát, csak menjünk
a Koplalóba, ottan kifizet.</p>
<p>– De hát ismered-e, hogy kit kell?</p>
<p>– Hogyne ismerném, nála szolgáltam hat esztendeig; meg is vert
eleget; alacsony ragyás ember, az álla be van törve, mindig
világos-zöld kaputban jár, füligrám gombokkal.</p>
<p>– Maga van?</p>
<p>– Meg a kocsisa; hanem hiszen arról már gondoskodtam.</p>
<p>– Majd hiszen elbánunk vele, fejezé be az utóbbik bicskás, s
jelentékeny hunyorítással csapott csizmája <span class=
"pagenum"><a name="Page_171" id="Page_171">-171-</a></span>
szárára, melyből egy rézveretes öreg kés nyele kandikált elő.</p>
<p>Az egész párbeszéd a legsuttogóbb, óvatosabb hangon volt
előadva, hogy tán maga a szemfül lelkiismeret sem lett volna képes
belőle egy szót is megérteni. Nem is figyelt rájok senki. A
korcsmárosné hangot nem adva pörgette orsóját; a fehér kemencze
tetején egy roppant czirmos kandur dörömbölt, csak a szalmahegedüs
szemei függtek rajta merően, mozdulatlanul, mint egy holtrészegé, s
ezt egyik sem vette észre, pedig azt mondják, hogy az epilepticus
lázban sinlődők a leghalkabb suttogó szót megértik, meghallják a
szomszédszobában történt suttogást s ingerült látnoki phantaziájok
erejével következtetnek, értelmeznek, jövendölnek azokból.</p>
<p>Erre egy harmadik betyár toppant a szobába, karimás kalapban,
térdig érő ingujjakkal, kezében görcsös fustély; egyet konyít
szemöldökével s könyökével a háta mögé mutat, mely pantomimákat a
másik kettő elértve, szedi sátorfáit s mind a hárman eltünnek a
pinczeajtón.</p>
<p>Alig húzták ki a lábaikat e szabad polgárok, midőn a szobaajtó
megnyilván, Dömsödi úr belép világos-zöld kabátjában és ragyás
arczulatával.</p>
<p>A kocsmai zsivaj és szalmahegedű az oka, hogy a jöttét megelőző
ostorpattogatást, kutyaugatást és hintódörgést nem hallhatánk, s
ekkép őt minden bejelentés nélkül vagyunk kénytelenek fogadni.</p>
<p>Széttekint összehúzott szemekkel és orrfintorgatva a szennyes
szobában s egy előtte álló szalmaszéket felrugva, miután félvállról
a korcsmárosnéra elegendő ideig lenézvén, tapasztalta, hogy abban
maga és ezüst sarkantyúja iránt legkisebb figyelmet sem
gerjesztett, így kezdé mondását:</p>
<p>– Te (…!) itt egy megszólítási czím következett, mely Dömsödi úr
szájába és a korcsmárosnéra igen, de papirosra nem illik, nincsen
külön szobátok, a hová a becsületes vendégeket beszállítsátok?
<span class="pagenum"><a name="Page_172" id=
"Page_172">-172-</a></span></p>
<p>A megszólított, a nélkül, hogy felvetné szemeit, felelé:</p>
<p>– Nincs.</p>
<p>E laconicus válaszra Dömsödi úr már épen valami elkerített
forgós attát készült mondani, midőn egy különös eset hirtelen más
felé vonta figyelmét.</p>
<p>A szalmahegedűs, midőn Dömsödi urat meglátta, még haloványabb
lett, mint volt, oly halovány, mit egy viaszgyertya; kalapácsait
elejtette, hideglelős didergéssel vaczogtatta össze fogait, azután
iszonyú torzképet csinálva, nagyot sikoltott s felmagasztosított
rémület kifejezésével rohant egy szegletbe.</p>
<p>Dömsödi úr ránézett; az is Dömsödi úrra s nehéz volna
megmondani, melyikök ijedt meg a másiktól erősebben.</p>
<p>Pedig ez életben először látták egymást.</p>
<p>– Hah! hah! Ez az… ez itt… ez az ember! rikoltá a hegedűs azon
mélyből jövő éles hangon, mely a nagy ijedelem hangja, ez az ember,
itt… ma… még ma… éjfél előtt egy órával, s e közben reszkető
kezével folyton Dömsödi úrra mutatott, meg fog halni! Azután egy
villanyrángásszerű vonaglással földhöz ütötte magát, elkékült,
elmerevült, szája összekulcsolódott, szemei kidűltek… az embert a
nehéznyavalya ütötte ki.</p>
<p>– Micsoda ez? kérdé elszörnyedve Dömsödi úr.</p>
<p>– Nem látott még az úr nyavalyatörést?</p>
<p>– De hát vigyétek el innét, vigyétek ki a szobából, hisz ez
undorít; ördög pokol! szólt toporzékolva Dömsödi úr s szörnyen
látszott rettegni a nyavalyástól.</p>
<p>E közben az iszonyú láz teljes mértékben megragadta a
szerencsétlent, halotti merevültsége elmúlt, a helyett dühös
rángások gyötrelmei nehezülvén reá. Szemei kidülledtek, olykor
fehérével felfelé fordulva, süvöltő ajkain sárgás tajték habzott;
hajszálai valahány, annyi felé álltak; nyakát gyakori kínos
csuklások ferdítették hol előre, hol hátra; arcza vonásain nem volt
semmi emberi.</p>
<p>Később mindig embertelenebb dolgokat kezdett véghez vinni.
Homlokával szegeket vert be a falba, azután meg <span class=
"pagenum"><a name="Page_173" id="Page_173">-173-</a></span>
fogaival húzta ki azokat, körmeivel egy téglát szakasztott fel a
padlózatból s beleharapott, mintha vajas kenyér lett volna.</p>
<p>Dömsödi úr rimánkodott és fenyegetőzött, hogy vitessék el szemei
elől, a korcsmárosné nem látszott rá ügyelni mindaddig, míg utóbb a
nyavalyatörős, öklének egyetlen csapásával, egy szalmaszéket
sántabénává zúzott, mire nagy bosszúsan felkelt s a pinczébe
lekiáltott:</p>
<p>– Hej, betyárok! jertek elő, vigyétek ki ezt a dögöt, míg
mindenemet össze nem töri.</p>
<p>A betyárok pedig az ajtón át jól hallottak minden hangot, mely a
szobában kimondatott; bejöttek, a nyavalyást felfogták s
kiczepelték a szabadba, mialatt az folyvást borzasztóan fütyölt,
rugdalt és rángatózott.</p>
<p>Dömsödi úr az egész dolgot igen furcsának találta.</p>
<p>Nem képzelhette, hogy micsoda nyavalyában kellene neki oly hamar
meghalni.</p>
<p>Ez egészen számításán kívül esett.</p>
<p>Ha ez az ember nyavalyás, miért hogy épen ő legyen rémülésének
tárgya?</p>
<p>Honnét vette amaz ismeretlen, soha nem látott ember ezen
rögeszmét, melyhez annyira látszott ragaszkodni, hogy paroxismusa
tetőpontján egy nehéz csuklással félbeszakasztva süvöltését, mintha
eszmezavart agyán egy villanyszikravilág lobbanna át, e szót kiáltá
gyorsan: «halott», s e közben szemeit Dömsödi úrra mereszté.</p>
<p>Dömsödi úr ugyan távol volt attól, hogy babonás legyen. A babona
mindig hagy egy kis vallásos érzelmet gyanítani. Erről pedig ugyan
senki Dömsödi urat nem vádolhatja. Akkor volt tán utolszor
templomban, mikor keresztelni vitték, soha nem imádkozott, Istent a
legvadabb antropomorphismusokkal illette, s mikor egy kedvencz
tánczosnője a wiedeni bécsi szinházból a másvilágra galoppirozott,
Dömsödi úr puskát ragadott s a villámló égbe lőtt vele, mintha
harczolni akarna a villámok urával!</p>
<p>Vonagló féreg! <span class="pagenum"><a name="Page_174" id=
"Page_174">-174-</a></span></p>
<p>Ő tehát babonás nem volt, nem is félt senkitől, csak az
emberektől; de hogy e szokatlan proféczia mégis szeget ne ütött
légyen fejébe, alig volna valószínű; nagy lépésekkel járt alá s fel
a szobában, gyanúsan vizsgált meg minden szemébe ötlő tárgyat,
előszedte oldalzsebéből pisztolyait, azokat kétszer is felporozta,
bort hozatott és azt nem itta meg; – egy szóval nem tudta: hová
legyen.</p>
<p>– Micsoda nap van ma? kérdé a csaplárosnétól.</p>
<p>– Péntek.</p>
<p>Dömsödi úr megrezzent; – máskor kinevette magát a gyermekes
félelemért s most minden csekély körülmény egyenesen az ő
rémítésére látszott megszületni. Homlokán a veríték gyöngyözött
alá; azt hitte, hogy a szoba fojtó levegőjétől van melege s
kisietett a szabadba, hogy magát kihűtse s tulajdonkép, hogy a
nyavalyatörőst felkeresse, tőle egyet-mást kikérdezendő.</p>
<p>Sok fürkészés után rájött, hogy azt egy istállóba vitték.</p>
<p>Oda ment.</p>
<p>Mikor belépett, az istálló tulsó ajtaján két emberforma suhant
ki, kiket a sötétségben észre nem vett.</p>
<p>A hegedűs egy jászolban feküdt s nagyon csendesen viselte
magát.</p>
<p>Dömsödi úr oda ment, megszólította, de az nem felelt.</p>
<p>Azután fülébe kiáltott s miután ez sem használt, megfogta
karjánál fogva; a hegedűs karja merev volt, mint darab fa. Egész
teste meg volt hidegülve. Képe sötétkék volt, mint egy akasztotté,
szemei kiültek, nehéz sárga hájoggal borítva, szája nyitva volt és
vérzett; nyakán öt ujjnak véres nyomai látszottak.</p>
<p>– Ez az ember meghalt! rikoltá Dömsödi úr, három lépésre ugorva
a jászoltól s kifutott onnét, mintha ostorhegyre vették volna. Künn
az udvaron zsíros subákban néhány betyár támolygott; – meghalt!
kiálta még egyszer Dömsödi úr. A betyárok minden megütközés nélkül
fogadták e hírt s kalap alól jelentékeny pillantásokat váltottak
egymással. <span class="pagenum"><a name="Page_175" id=
"Page_175">-175-</a></span></p>
<p>Dömsödi urat nagyon megzavarta ez eset.</p>
<p>Azonnal kiüzent a kocsisának, hogy rögtön és haladék nélkül
fogjon be.</p>
<p>A kocsis nem fogott be.</p>
<p>Mire Dömsödi úr másodszor is kiüzent kocsisának, azon világos
hozzátétellel, hogy minden exceptivák nélkül tegye hivatalos
kötelességét és ezen többszöri izentetésért siessen színe eleibe
nyak- és poflevesekbeni illetőségét átvenni.</p>
<h2>A CSAVARGÓ.</h2>
<div class="clearfix">
<div class="poem figright">
<div class="stanza"><span class="i0">Vad erdőben járok
éjszaka,<br /></span> <span class="i0">Ide kerget szívem
fájdalma;<br /></span> <span class="i0">Vad erdőben járok
egyedül,<br /></span> <span class="i0">Rajtam az Isten sem
könyörül.<br /></span></div>
<p class="i7"><i>Népdal.</i></p>
<div class="stanza"><span class="i0">Nagy a világ, végtül-végig
bujdosom.<br /></span></div>
<p class="i7"><i>Népdal.</i></p>
</div>
</div>
<p>Dömsödi úr cselédeit nyak- és poflevesekkel szokta
érdemdíjazni.</p>
<p>És Dömsödi úr, ha jól szemügyre veszszük a dolgot, nem is tehet
máskülönben.</p>
<p>Dömsödi úrnak paripáit Meklenburgból, rókafogó sinkoránjait
Angolországból kell hozatni. Dömsödi úrnak Bécsben és Milanóban
kell telelni. Dömsödi úrnak franczia szakácsot és német páholyt
kell tartani. Dömsödi úrnak fürdőkbe kell járni, magát
kártyaasztaloknál mulatni. S hát még az olasz énekesnők, kiknek
mennyi minden kell? Azt csak az annyi sok között egyedül nem kellő
Dömsödi úr becses személye tudná megmondani.</p>
<p>Bizony szegény Dömsödi úrnak ezer a szüksége.</p>
<p>S ha ezeket jól meggondoljuk, egy perczig sem fogunk rajta
csodálkozhatni, hogy Dömsödi úr cselédeit azon apró pénzzel fizeti,
mely a hétköznapi világban ütleg név alatt ismeretes, s
kisérleteket tesz velök, minőket az egyszeri czigány <span class=
"pagenum"><a name="Page_176" id="Page_176">-176-</a></span> tett a
lovával, ki, mint tudva van a történetbuvárok előtt, paripáját a
koplaláshoz törekedett hozzá szoktatni, s e szándékát ki is vitte
volna, ha a paripa éhség miatt el nem patkolandott ez
árnyékvilágból.</p>
<p>Tehát legkevésbbé sem csodálkozunk.</p>
<p>Mint szinte Dömsödi úr sem csodálkozik harmadik izenete
következtében azt a választ nyerve, hogy fentérintett, de minden
további érintésektől idegenkedő kocsisa odébb állott a sátorfával,
minek értelme az, hogy nyakába ölté az országútat, vagyis, hogy
minden körülirás nélkül kimondjuk, búcsút vőn a kapufélfától.</p>
<p>Már ezt így szokták Dömsödi úr cselédjei.</p>
<p>S épen azért Dömsödi úr velünk együtt semmin sem csodálkozik.
Nem, – nem is káromkodik, – de még a fejét sem vakarja, a falba sem
veri, hanem néhányszor megcsóválja, egyet morog, a vállán kettőt
von s végre sejtelem-terhes fejjel kiveri pipáját s a természetjog
nem tom hányadik czikkelye ezen szavai szerint: magad uram, ha
szolgád nincs, saját személyében kikullog az istállóba s miután
széttekintvén, messze és közel egy árva lelket sem talált, kire
ügyét bizhatta volna, lovait megitatja, az el nem fogyott abrakot
zsákra szedi s négy pejlovát ugyancsak hozzákötözi hintaja
rúdjához, zavara nőttön-növekedvén az által, hogy akárhol valamely
lyukra tekinte a csárda körül, padlásablakra vagy pinczelyukra,
mindenütt reá leső vad arczokat látott előnézni, hirtelen
el-eltünőket, mihelyt őket észrevevé. Hozzájárult még azon gondolat
is, hogy e puszta csárda és ennek környéke veszedelmes színezetben
voltak előállítva a közhír ajkain, melyek rendkívül és borzalmasnál
borzalmasabb dolgokat és eseményeket beszélnek e csárda lakosairól
és szerencsétlenül járt utazókról, kik elveszvén, minden későbbi
nyomozódások daczára sem kerültek többé elő.</p>
<p>– De bizony csak elmegyek innét, beszélget magában Dömsödi úr,
dehogy maradnék itt éjjelre… a világ minden kincséért sem… nem én…
inkább a szabad ég <span class="pagenum"><a name="Page_177" id=
"Page_177">-177-</a></span> alatt; de nem, ott sem… be kell
érkeznem H*-ra még világossal; a napok hosszúk, – a lovak jó bőrben
vannak; H* ide már nem lehet több két állomásnál… el… megyek
innét.</p>
<p>Miután ekkép elhatározta magát, a korcsmárosnét kikurjantotta,
annak tartozását kifizette, a gyeplőszárat saját becses úri kezeibe
fogván, magát a bakra felvetette; még egy íjedt pillantást vetve a
csárda környékére, ostorát kiereszté, lovai közé vagdalt s
könnyebbült lélekkel látá a félelmetes környéket háta mögött
elmaradni.</p>
<p>Dömsödi úrnak ugyan meg kell engedni azt az egyet, hogy hatalmas
kocsis volt, virtuóz kocsis. Ha az utczán jövő-menők
elgázoltatására, vagy a közel jutottak szemeinek ostorral
kiverésére, vagy a bennülők mulatságos kitálalására került a sor:
ezen esetekben Dömsödi úr ritkítá párját; csak az az ördögség, hogy
K...től H*-ig nincs kikövezve az út, azaz ennyit mégis apodictice
nem merek állítani, mert lehető, hogy ha a homokot elhordanák róla,
más bizonyulna be, mint ez egy hazai városban is történt, melynek
neve azonban nem akar eszembe jutni, hol egy utczából a
megöröködött szemét kihordatván, az alatt a legdíszesebb kövezett
találtatott; – hanem annyi igaz, hogy a ki jelenben K...től H*-ig
akar jutni, azonfelül hogy az égi csillagokkal jó ismeretségben
kell lenni, el ne felejtsen magával mágnestűt hordani, mert
bizonyosan úgy talál járni, mint az Egyiptomból szaladó zsidók, kik
negyven esztendeig keresték a pusztában a Kánaánt. – E hiányt
Dömsödi úr is érzette, mindjárt érzette, a mint néhány száz
lépésnyire félelme helyétől távozott, egyikén azon számnélküli
térjmeg utczáknak, mik az alföldi kerékvágta s hozzájok mindenben
hasonló kanyargós útak mellett futnak, velök majd egyesülnek és
járatlan kocsinyomos ösvényt képezve, majd fűvel benőve, többnyire
a csapáson, vagy egyes, rozzant, gyanús kinézésű tanyán, vagy a
homok-tengerben vesznek el.</p>
<p>Dömsödi úr tehát nem tudta, merre tartson. Persze erősen
<span class="pagenum"><a name="Page_178" id=
"Page_178">-178-</a></span> feltette magában, hogy sem kérd, sem
hall, hanem haladni fog torony irányában; de nagy szomorúan
tapasztalá, hogy az a mily hosszú, ép oly széles láthatáron hagyján
tornyot, de egy árva galagonyabokrot sem szemlélhetni.</p>
<p>Ez természetesen leverő volt rá nézve, annál leverőbb, minthogy
a négy tátos egyátalában feltette magában egyet nem érteni. A két
gyeplűszáras épen úgy akart tenni, mint két nyájas komaasszony, kik
egy barátságos vigalomban egymás mellé jutva, merő udvariasságból
egymásnak hátat fordítának; a rudasok pedig erőnek erejével meg
akarták próbálni, könnyebb lesz-e a hintó által tolatni, mint azt
húzni; minek oka az lehetett, hogy a lovak száján a zabla
kelleténél erősebben meg volt szorítva, s ezek maguk összevissza
cserélgetve; következése pedig az lőn, hogy Dömsödi úr hintaja a
franczia négyes figuráinak azon nemét utánozta, melyet magyarul
balanczirozásnak neveznek… milyen szívesen káromkodott volna
ilyenkor, de nem volt kire.</p>
<p>– Te semmirekellő kamasz! Te varjak pecsenyéje, tökfilkó! fel
akarsz dönteni? Részeg gazember! majd a nyakad közé rakok, hogy
arról emlegetsz meg! a ki erre amarra! szamár! Mindezeket ily
renddel és még nagyobb ékesszólással mondta volna el kocsisának
Dömsödi úr, ha épen maga nem volt volna magának kocsisa; s méltán
megbosszankodott, hogy amúgy törökösen fel nem pofozhatja azt az
élhetetlen semmirekellőt, a ki így hajtja a lovakat, mert magát
csak nincs kedve az embernek felpofozni.</p>
<p>Szegény Dömsödi urat, vagy akarta vagy nem, utolérte a
philosophia: hinni kezdé, hogy csakugyan kell lenni sorsnak, mely e
lovaknak parancsol, s mely nem akarja megengedni, hogy ő mai nap
H*-ra jusson. Később az is hihető lőn előtte, hogy talán valami jó,
vagy rossz szellem tesz úgy velök, mint egy híres próféta
szamarával; továbbá az is rémlék agyában, hogy tán nem is a
legistenesebb <span class="pagenum"><a name="Page_179" id=
"Page_179">-179-</a></span> szándék az, mely őt H*-ra vezérli… Nos
aztán… egy leány… mintha bizony… hát miért nem vigyázott magára
jobban! Hiszen csak nem azért van a világon, hogy rá nézzen az
ember! Ej! hány embert tettem én már koldussá, hány nőt
szerencsétlenné, még is itt vagyok?! Ezen rövid logikai okoskodás
tanusítja, hogy Dömsödi úrnak igen-igen szeretetreméltó
életphilosophiája van, melylyel, ha az Isten sokáig élteti, elébb
vagy utóbb nagyra fogja vinni.</p>
<p>Majd meglássuk.</p>
<p>Azonban száz szónak is az a vége, hogy Dömsödi úrnak le kellett
szállani trónusáról, azaz a kocsiülésről s makranczos paripái elé
saját becses személyét befogni s tulajdon lovait kantáránál fogva
vezetni; minek az a kivánt eredménye lőn, hogy a Bucephalusok
tökéletesen megnyugtatva ismét visszatértek a kerékvágásba s többé
semmi ellenészrevételeket nem tőnek kötelességük teljesítése ellen.
Hihetőleg megismerték Dömsödi úrban a ci devant nagyhírű Catalani
kisasszony hintaja előfogatának egyik érdemes tagját – tekintélyes
collegájokat.</p>
<p>Dömsödi úr ismét felült, kezébe vette a gyeplőt és ostort; ez
utóbbit érintkezésbe hozta a két hátulsó dikhenczczel és repülének
– mint a tekenős béka.</p>
<p>Lőn azonban, hogy a napnak jobb lovai volnának, mint Dömsödi
úrnak s már ugyancsak közelgetnének Amerika felé, míg Dömsödi úr
Zöldhalomtól H*-ig a fele útat hagyá vala hátra.</p>
<p>Itt kezdődik ama fatális homoktenger, roppant, messze terjedő,
kietlen láthatárával. A futóhomok itt-ott roppant buczkákban torlik
meg, míg másutt a tenger hullámait utánozza, egyes idetévedt özvegy
jegenyéket majd úgy eltemetve, hogy csak hegyök látszik ki, majd
bámulatos mélységig meztelenül hagyva töveiket; hosszú kötélnyi
gyökerek, mint óriási kaszáspók lábai, nyulongnak a sivatagon át,
melyen nehány félszáraz rekettyekórón kívül egyetlen fűszál sem
tenyész, – messze, mennyire szem <span class="pagenum"><a name=
"Page_180" id="Page_180">-180-</a></span> láthat, kietlenül sárga
minden, mit a lemenő nap tűzfénye még kopárabbá, még sivatagabbá
tészen.</p>
<p>Itt a pacsirta megszün énekelni, itt elmúlik a nyájak
kolomphangja, a tanyai ebek ugatása nem hallik ide, itt ha a szél
nem fú, néma minden.</p>
<p>Azonban napnyugatról hirtelen egy sötétsárga felhő kerekedik fel
s egy ideig a napot álarczozza, mely a felhő szegélyeit fényes
lángszínűre festi s haragos vörös fényt vet a sivár fövényhalmokra;
később a felhő nagyobbodik és lilaszínt ölt magára, a nap feltünik,
a látkörön hamuszínű fellegek kezdenek feltolakodni, távolról
mindig erősbödő, ritkán megszaggatott dörgés hallatszik, az ég
mindig sötétebb lesz, a homok megelevenedik, a minden oldalról
feltámadt szelek csoportokat ragadnak fel a magasba, s velök
fakósárgára festik a levegőt; – nem látni tíz lépésnyire, sőt
egyáltalában nem látni, mert az embernek be kell csukni szemét,
száját, ha homokot nem akar enni; a szelek ordítanak, a lovak
toporzékolnak, Dömsödi úrnak szűk a világ.</p>
<p>Ekkor az átfeketülő látkörön nyugottól le éjszakig egy,
színeiben a gyémántot meghaladó villanás hasítja át a fekete
felhőkárpitot; rá egy menyrázkódtató csattanás, melynek utóhangjai
mint omló hegyszakadás gördülnek végig a sivatagon, százszorosan
verve vissza az ég sarkaitól.</p>
<p>Erre sötét lett minden.</p>
<p>A zápor elkezdett omlani, mintha szapulóval öntenék; a homok ezt
fel sem véve, felkapott a forgószél hátára, megjárta a fellegeket s
mint boldog emlékű daraleves hullott vissza Dömsödi nyaka közé.
Dömsödi úrnak pedig nem tetszett a zuhanyolás.</p>
<p>Kalapját az operentiákra vitte a szél; két első lova elszántan
visszafordult, a hátulsók egyike túltett a rúdon, míg a másik hámja
kötelein próbálgatta erejét; – a rúd emelkedett, – a rúddal
emelkedett a hintó, – a hintóval Dömsödi úr s Dömsödi úrnak
emelkedtek a hajaszálai.</p>
<p>Ezen criticus pillanatban úgy rémlett előtte, mintha a
<span class="pagenum"><a name="Page_181" id=
"Page_181">-181-</a></span> szakadatlan villámfénynél a rohanó
zápor és homokfuvat között egy fekete árnyék tünnék fel
meg-megjelenve és eltünve, a mint azt a villámoktól félbe
szaggatott egyiptomi sötétségnek kedve tartá; – olyatén volt, mint
egy szertelenül hórihorgas emberalak s gyors közeledése gyaníttatá,
hogy nem darab fa.</p>
<p>Dömsödi úr szorongva kereste pisztolyait oldalzsebében s érzé,
hogy azok össze vannak ázva s félelmetes zsibbadtság állta el
minden tagjait.</p>
<p>E közben mindinkább sötét lett, oly sűrű és massiv sötétség,
hogy hátát vethette neki az ember; a villanások s a tőlök elkésett
mély morgadalmak mindig tovább haladtak, alig múlva fel a szél és
zápor egyhangú kellemetlen süvöltését; ekkor egy hang szólalt meg a
sötétségben közel Dömsödi úrhoz. Tartalma körülbelül ez volt:</p>
<p>– Instálom alássan a dominus spectabilist, én egy szegény
candidatus theologiæ vagyok, ki már három nap óta nem ettem az
Isten igéjén kívül egyebet, – legyen könyörülő!</p>
<p>Bármily jámbor értelme legyen is e szavaknak, Dömsödi úrnak ezek
hallatára minden vitézlősége a csizmaszárába hanyatlott, annyival
inkább, minthogy a setétségtől nem hallhatta, honnét ered e különös
időben és helyen tett folyamodás, – nézett szerteszét, majd kinézte
szemeit, de semmi kivehető alaknak nem tudott a setétségben nyomára
akadni; végre úgy tetszett neki, mintha mellette valaki köhécselne.
Hirtelen arra fordult, erősen neki czélzott mindkét fegyverével a
hang eredetének; lőtt, egyik pisztoly elsült, a másik nem. Amaz is
csak azért sült el, hogy lobbanásával megmutassa Dömsödi úrnak,
miszerint a köhögő és agyonlövendő személy egy lompos komondor volt
s a félelmetes emberalak épen a túlsó oldalon foglalt helyet. A
villámoktól a nélkül is elvadult lovak e hátok mögött történt
lövésre hirtelen elragadták a kocsit s Dömsödi úr kiszökkenve az
útra, egyedül maradt a nem látott alakkal. <span class=
"pagenum"><a name="Page_182" id="Page_182">-182-</a></span></p>
<p>Futni akart, de attól félt, hogy épen karjaiba fog futni az
alaknak és csendesen viselte magát, olykor négykézláb mászva félre
az útból és fejét vállai közé húzva, mint egy ugrani nem tudó
béka.</p>
<p>A mint így nagy rettegések között mászik, mászik, mászik, a feje
fölött ismét megszólamlik e hang.</p>
<p>– Vigyázzon uram, ott egy széles gödör van, bele ne essék.</p>
<p>– Ki lehet ez ember, ki még a gödröt is meglátja a setétben?
gondolá Dömsödi úr s nem merte szemeit kinyitni.</p>
<p>– De talán valami sérülést szenvedett a spectabilis, hogy nem
tud felkelni a földről? Adja kezét, majd fölemelem; szólt fölötte a
hang.</p>
<p>Dömsödi úrnak sajátságos ötlet akadt a fejébe.</p>
<p>– Ugyan mit tekintetes uraz kegyelmed, szól nyöszörgő nevetéssel
a látatlanhoz, hisz vehette észre, hogy a bakon ültem; én csak
szegény cseléd vagyok, kinek semmim sincs e rajtam valón kívül, egy
szegény kocsiscseléd.</p>
<p>– Épen nem úgy van, szólt az alak. Méltóságos báró Góliáth
Jánost a bakon is meg lehet ismerni.</p>
<p>Dömsödi úrral elfordult a világ.</p>
<p>E perczben egyet villant a láthatár, bágyadt kék fénynyel öntve
el a vidéket s hirtelen átvillanó fénye egy arczot láttatva a
peregrinuséban, melyet csak egy perczig kell látni, hogy teljes
életében fogvaczogva emlékezzék rá az ember.</p>
<p>Víztől ázott göndör haján magas, gyűrött köcsögkalap ült, fekete
szemöldeire mélyen lenyomva, szeme fehére körül kilátszott; arcza
szőrtelen volt és sovány, igen sovány és sárgazöld, mint egy
halotté, színehagyott ajkai fenyegetően voltak összenyomva.</p>
<p>Álmaiban szokott az ember ilyen arczokat látni, – félig emberé,
félig hyénáé, – mikor szívére fekszik s felébredve lélekzetét érzi
visszafulni tüdejében. Hozzá a magasnak <span class=
"pagenum"><a name="Page_183" id="Page_183">-183-</a></span> tetsző
száraz termet, a süvöltő síri hang s kezében görcsös husáng.</p>
<p>Úgy hasonlított ez ember ama nyavalyatörőshöz és még valakihez,
a kit már látott évek előtt Dömsödi úr, de a kiről nem mert
gondolkozni.</p>
<p>– Tessék felkelni, méltóságos uram; szólt a peregrinus a holtra
ijedt emberhez, keressük fel eltévedt lovait, vagy ha jobban
tetszik, majd én elmegyek értök, addig tessék itt engemet bevárni,
majd én elvezetem uraságodat egy emberséges vendégszerető, tanult
emberhez, kinek tanyáján magam is szoktam olykor dégálni; – addig
is tessék türelemmel lenni és jó reménységben.</p>
<p>Ezzel elindult a peregrinus, Dömsödi urat magára hagyva, ki
kapva az alkalmon, futott, futott, míg csak ki nem fáradt, s végre
nehány magas, szomorú kinézésű homokbuczkák közé jutva, ott
egyiknek tövében meghúzta magát s hitte, hogy ha soha nem is, de
most az egyszer tökéletesen el van rejtve.</p>
<p>Ekkor lehetett mintegy esti kilencz óra, tehát három éjfél
előtt.</p>
<p>Az eső szünni kezdett, a felhők felszakadoztak, a táj
világosodott.</p>
<p>Mintegy óranegyedig várhatott itt rejtekében Dömsödi úr iszonyú
rémképektől gyötörve, s a mint ott összehúzódva feküdt, félelmei
közben meglepte az álom, – elaludt és álmodott rémséges
dolgokat.</p>
<p>Azt álmodta, mintha vérrel mázolt arczok keresnék élesre
köszörült késekkel és kiabálnák nevét és szaglálnának utána. Ő
pedig elrejtőzve a föld gyomrába, egy mély sírban hallgatja, a mint
keresik és nem találják; – ekkor jön egy halavány alak, kinek
szemei keresztül látnak a föld gyomrán s lábával azon sírra
toppantva, hova ő rejtve van, azt mondja reszkető hangon:</p>
<p>– Itt keressétek, itt kell neki lenni!</p>
<p>Felébredt; a mint szemeit felvetette, álmát látta valósulni: a
halavány, száraz termet előtte állt. <span class="pagenum"><a name=
"Page_184" id="Page_184">-184-</a></span></p>
<p>– Itt van a hintó, nagyságos uram! szólt az ember.</p>
<p>Dömsödi úr azt hitte, hogy az ördögökkel van dolga, – az eszébe
sem jutott, hogy a csavargót a vele volt kopó hozhatta nyomára,
reszketve huzódott tőle.</p>
<p>– Tessék felülni, majd én hajtom a lovakat, az idő szépen
kitisztult, egy óra mulva helyben leszünk, tessék felülni.</p>
<p>Ekkor lehetett tizedfél óra éjjel.</p>
<p>Dömsödi úr lankadtan, tehetetlenül hagyta magát karjánál fogva
felemelni s vezetni kocsijához.</p>
<p>A peregrinus felemelte őt ülésébe, a kocsiajtót becsapta, s
felülve a bakra, a lovak közé vagdalt, s vitte Dömsödi urat
ismeretlen irányban és ismeretlen helyeken keresztül.</p>
<h2>A FÉLELMES TANYA.</h2>
<div class="clearfix">
<div class="poem figright">
<div class="stanza"><span class="i0">Az a fa is száradjon
ki,<br /></span> <span class="i2">A mely alatt meg fogsz
állni.<br /></span> <span class="i0">Az a csárda gyulladjon
ki,<br /></span> <span class="i2">Melyben csendesen fogsz
hálni.<br /></span> <span class="i0">Páros késed
kifordúljon<br /></span> <span class="i2">Az is a szivednek
álljon.<br /></span></div>
<p class="i7"><i>Népdal.</i></p>
<div class="stanza"><span class="i0">Átkozott légy!<br /></span>
<span class="i0">Víz előtted megáradjon,<br /></span> <span class=
"i0">Sár utánad felfakadjon.<br /></span> <span class="i0">Lovad
lába megbotoljon,<br /></span> <span class="i0">Földre téged agyon
nyomjon.<br /></span> <span class="i0">Mosdó vized vérré
váljon,<br /></span> <span class="i0">Kendőruhád
meggyulladjon.<br /></span> <span class="i0">A kenyered kővé
váljon,<br /></span> <span class="i0">Az ég téged meg ne
áldjon.<br /></span></div>
<p class="i7"><i>Népdal.</i></p>
</div>
</div>
<p>Hosszú, a végtelenig nyúló kanyargások után a sík homokpuszta
felett, mely a hideg éjszakában, a szél szomorú zúgásánál valóban
kietlen tekintetet mutatott, végre a távolban gyertyafény látszott
felcsillámlani, s messze a majori kutyák ugatása hallatszott. A
csavargó szótlanul <span class="pagenum"><a name="Page_185" id=
"Page_185">-185-</a></span> ült helyén, s olykor a lovak közé
csapkodott; Dömsödi úr pedig hintaja szögletébe vonta magát s hozzá
fogott a gondolkozáshoz.</p>
<p>Azon egyetlen tekintet, melyet a villámlobbanásnál a csavargó
arczára vetett, alpesi teherrel feküdte meg szívét.</p>
<p>Felhányta emléke szörnyűnél szörnyűbb lapjait; összekereste azon
arczokat, melyektől valaha iszonyodott, de oly rémületest csak
egyet talált, mint az elébb látott, s egy iszonyú sejtés remegteté,
hogy ama két arcz egy.</p>
<p>Megjelent előtte ama szerencsétlen város romjaiban, a mint
pattogó lángjai átkok hangjait kiáltozák fel az égre; gomolygó
füstalakok jelentek meg előtte, szikrázó tűzszemekkel; hallotta a
kétségbe esettek dühös, üldöző szavát; látta indulattépte marczona
arczaikat, érezte kezeik görcsös markolását, s halálveríték ült ki
homlokára.</p>
<p>Majd a nyavalyatörős jósszavai hangzottak fülébe:</p>
<p>– Tizenegy órakor meg fogsz halni, meg kell halnod még ma!</p>
<p>Dömsödi urat tökéletesen kilelte a hideg, s ekként hagyta magát
vitetni önkénytelenül rossz sorsa elé.</p>
<p>E közben szüntelen közelebb jött a gyertyafény; egy csoport
fekete nyárfa mögött feltünt egy hosszú ház, s a nyárfák és a ház
szomorú tekintetűek voltak.</p>
<p>A nyárfák csikorogva hajladoztak a szél alatt, mely magas
sudaraik között rémesen suhogott el; olykor egy-egy kánya rikoltása
csöndült meg, melyet az erős vihar fészkéből levetett.</p>
<p>Maga a ház pedig fehér volt, mint egy szemfedél. Ajtaja és kapui
csukva voltak, ormóján egy halálmadár sikoltozott, s benről nagy
kutyák szokatlan üvöltése hallott.</p>
<p>– A kaput! kiálta a peregrinus oda érkezve; idő mulva megnyilt
az, sarkaiban csikorogva, a hintó begördült a sötét, négyszög
udvarra, s a kapu újra becsukódott.</p>
<p>A folyosó végén egy roppant magas ember állott, a jötteket
<span class="pagenum"><a name="Page_186" id=
"Page_186">-186-</a></span> kémlelve; a lovakat egy óriási termetű
férfi kifogta, s több szótalan férfiak, de mind oly magasak, oly
Hercules alkatúak jártak fel s alá az érkeztek körül.</p>
<p>A peregrinus lesegítette Dömsödi urat a hintóból, ki alig tudott
a maga lábán megállani.</p>
<p>– Vendéget hoztam, bátya! szólt rekedt hangon a peregrinus a
folyosón álló athletához, ki dolmánya ujjával szemeit látszott
törülni.</p>
<p>– Te jöttél, édes öcsém? szólt a férfi, s hangján elfogódás
reszketegsége tünt fel; vártunk, hol késtél három-négy nap? –
szegény leány! – mindig terólad beszélt – mért nem jöttél
hamarább?</p>
<p>– Mi történt? kérdé a peregrinus tántorogva, s szédültében a
falnak támaszkodott.</p>
<p>A férfi szavakat keresett és könyei jöttek helyettök; végre az
ifju nyakába borúlva, azt magához ölelé, megcsókolta s rebegve e
szót ejté ki:</p>
<p>– Meghalt.</p>
<p>Azzal félre fordult a herculesi ember és sírt.</p>
<p>Mint a tigris, mely veszett dühében prédájára rohan, ragadta meg
a peregrinus Dömsödi úr karját, s míg öklével iszonyú fájdalomban
homlokára csapott, nagyot kaczagott, de e kaczagás emésztő volt,
mintha a tüzet okádó föld kaczagott volna, mikor lávája alá
falvakat temet, vagy a féktelen vihar, mikor a hajót a kősziklához
vágja; ezzel belódította Dömsödit a szobába.</p>
<p>A szoba szép fehér volt; közepett egy ravatal vala kitéve, a
fehér ágyon fehér halott; az a fehér halott ismerős volt Dömsödi úr
előtt.</p>
<p>A peregrinus magukra zárta az ajtót, azután holt kedvesére
borult, szárazon sírt, könyei nem hullottak. Ajka vonaglott, nyakán
megdagadtak a vérerek; szemei kiveresedtek, de köny nem jött
belőlök, – az ilyen fájdalom enyhülés nélküli.</p>
<p>Minő ellentét volt hozzá ama nyugodt, kiszenvedett seraph-arcz!
mint édes jelenet egy másik jobb világból, <span class=
"pagenum"><a name="Page_187" id="Page_187">-187-</a></span>
mosolygott még a halál ón karjai közt is, s e mosoly volt maga a
megdicsőülés.</p>
<p>Porrá tesz-e ily remekművet is az isteni újrateremtő erő, vagy
azt a napok utolsójáig romlatlanul fogja megtartani? Vagy egy virág
alakjában fogja azt ismét felnöveszteni, mely tiszta legyen mint a
liliom és szemérmes, mint a tavasz ibolyája…?</p>
<p>Az ifjunak eszébe jutottak reményei, a mosolygó remények és a
mult idők emléke, az édes órák, a kedves kezek szorításai, az édes
mosolygás a kék szemekben, s a rózsaajkak csókjai és szavai; –
eszébe jutott, mint ült mellette csendes alkonyi órákban a szende
gyermek, kezét kezébe téve,… és látta az ajkakat halaványan
lezárva, – a szemeket sugártalanul; dobbanás nélkül érezte a
keblet, és a kezeket hidegen, fagyosan; – magához ölelte a letört
virágot, csókjait pazarolta rá, utolsó véres könyét sírta
homlokára, hítta esengve az életbe vissza,… a hölgy halva volt,
néma és halavány.</p>
<p>Az ifju kereste a vigasztalást; az nem jött.</p>
<p>Kereste a kétségbeesést; az eljött.</p>
<p>Felállt.</p>
<p>Oda hurczolta Góliáth Jánost a ravatalhoz, s kérdezé tőle, hogy
ismeri-e azt, ki ott halva fekszik?</p>
<p>Góliáth nem felelt semmit.</p>
<p>Azzal áltatta magát, hogy ez egész csak egyike gyötrő álmainak,
s ragaszkodék a reményhez, hogy ennyi iszonyút nem adhat az
ébrenlét.</p>
<p>– Ez a halott Zilányi Janka, susogá az ifju, hát engemet
ismersz-e, Góliáth?</p>
<p>Góliáth jól megismerte az ifju arczában azt, kit ő ama nagy égés
napján tőrrel megdöfött, s egy elfulladt kiáltással tántorgott a
falnak; az ájulás környékezé.</p>
<p>– Én vagyok Bálnai Körmös István! kiálta haragja telj-hangjában
az ifju, s megfogva az ember két kezét, sokáig nézett annak szeme
közé, hogy Dömsödinek a vér kezdett aludni ereiben. <span class=
"pagenum"><a name="Page_188" id="Page_188">-188-</a></span></p>
<p>– Le térdre! rikoltá őrülten az ifju, s vas kezei alatt ropogva
sűlyedt térdre Góliáth a ravatal mellett.</p>
<p>– Te ölted meg őt, tudod-e? szólt rémarczot vetve a térdeplőre s
szavai indulatosabbjainál szilajon rázta annak roskadozó vállait.
Tudod-e, hogy milyen szép volt ő? Olyan szép, mint a milyen az
egész föld, az egész világ nem lesz többé. S milyen jó volt! Hozzá
járultam imádkozni, mint a mindenható legszebb templomához; hittem
Istent, angyalokat, mennyországot és paradicsomot, mindezt ő benne
s egyedül ő benne hittem; s mindazt te egyetlen lehelleteddel
semmivé tetted! – Nézd, milyen nagy sivatag van itt lelkemen belől!
nézd csak, egy patak folyik rajta keresztül, az is vérpatak; csak
egy domb van közepén, az sírhalom! Átkozott a napsugár, mely
fejemre süt, átkozott az emberi hang, mely megszólít, átkozott az
áldás, mely nekem van szánva! Mindezt te tetted és senki más!
Letépted mindazt, a mi nekem virult, megölted azt, mi nekem élt! De
jaj neked,… jaj neked, mert kezeim között vagy!… Ha van, a kit
valaha szerettél, ha van ártatlan rokonod, szűz és viruló, ha van a
ki nevedet viseli, jaj neki! nem – imádkozni nem hagylak, a te
fekete véred legyen áldozat megbántott lelkének, – irgalom nélkül
meg foglak gyilkolni, Isten úgy legyen irgalmas neked, mint én az
leszek! – szállj alá pokolra!!</p>
<p>Döbörgés hallatszott, melyet életre halálra küzdők
támasztanak.</p>
<p>A peregrinus szédült szilajsággal verte martalékját a földhöz,
ki iszonyúan ordítozott segítségért, s fogaival és körmeivel
ellenfele husába csimpajkodott.</p>
<p>Betörték az ajtót; a neki kábult ifjut elválaszták a vérében
heverő Dömsöditől.</p>
<p>Az athleta termetű férfi odament, izmos karjával felfogván a
fájdalmában tébolygó ifjut, józanító szavakat szólt hozzá:</p>
<p>– Térj meg, öcsém; gondold meg, micsoda következései
<span class="pagenum"><a name="Page_189" id=
"Page_189">-189-</a></span> lehettek volna ennek rád nézve, ily
kitörő indulat nem férfihoz illő.</p>
<p>Dömsödi úr, hogy pártfogoltatását vette észre, vérszemet kezdett
kapni s a betóduló jámbor arczú férfiak közé menekülve, követelő
hangon kivánta kocsiját és lovait előadatni és tovább menni.</p>
<p>– Hagyj békét neki, szólt csillapítólag az említett magas férfi
a peregrinushoz, igaz, hogy sokat vétett e szegény leány ellen, de
már a mi elmult, azt jóvá tenni úgy sem lehet, s bosszúállás Isten
dolga, nem emberé; hagyd menni őt a maga útján, majd utól éri még
őtet is elébb vagy utóbb a maga veszedelme, a nem szeretem óra őtet
is meg fogja találni, te ne piszkold be az ő vérével lelkedet, nem
vagy te hóhér. Ezzel Dömsödi úrhoz fordult. Az úr pedig, bármi
utálatos és nem szeretett előttem, holnapig vendégem marad, azután
mehet a merre tetszik, jobb szeretném ugyan, ha ott látnám lógni, a
hova sok nálánál becsületesebb embert felakasztottak, de legyen
nyugodt, most házamon belől van és pártfogásom alatt.</p>
<p>A fali óra épen két negyedet ütött tíz óra után, s Dömsödi úr
elhalványult s még egyszer szorgosan aggódó hangon kérte lovait
előhozatni.</p>
<p>Többen mozogni kezdtek, mintha kérését akarnák végrehajtani.</p>
<p>– Megálljatok! kiálta tompa, ércztelen hangon a peregrinus s a
halotthoz lépett; bús, hosszúkás arcza sáppadt volt és mozdulatlan.
Mind rá néztek. Márványszerűleg nyugodt volt, karjait összefonva,
fejével búsan, némán integetett a halott felé.</p>
<p>– Biz úgy, ezt mondá s a ravatal szélire ült.</p>
<p>– Szegény! eszén kívül van, suttogák a körül állók.</p>
<p>Feltekintett, kérte, hogy a család minden tagjai bejőnének, s
mondák neki, hogy mind jelen vannak.</p>
<p>Ekkor balját holt kedvese keblére tette, jobbja három ujját
pedig felemelvén, megrázta az ég felé, tompán, ünnepélyes hangon
mondván: <span class="pagenum"><a name="Page_190" id=
"Page_190">-190-</a></span></p>
<p>– Esküszöm!</p>
<p>Feszülten várták szavait.</p>
<p>– Esküszöm az egy élő igaz Istenre, kinek hatalma oszt
büntetést, jutalmat; esküszöm kedves halottam idvességére, esküszöm
azon reményre, hogy őt ott fenn még egyszer látni fogom, esküszöm
és vallom, hogy azon ember ott, azon Dömsödi Góliáth János volt, ki
182*dik év nagypéntek napján K. városát felgyujtotta.</p>
<hr class="tb" />
<h2>VÉRTÖRVÉNYSZÉK.</h2>
<div class="clearfix">
<div class="poem figright">
<div class="stanza"><span class="i0">Holló károg utam
elé,<br /></span> <span class="i0">Varju követ
mindenfelé.<br /></span></div>
<p class="i7"><i>Népdal.</i></p>
</div>
</div>
<p>Szavai után egy perczre halotti csend lőn.</p>
<p>Tizenkét férfi szivében elakadt a vér, kik mind a tizenketten
házastüzes gazdák voltak ama gyászemlékű nap előtt, más szolgái
most és vagyontalanok; kiknek emlékében lángbetűkkel voltak felirva
ama nagy nap borzalmai; kik két napig nézték, szemeiktől az álmot,
szájuktól az ételt és italt tagadva meg, mint égett hamuvá K.
város, 182*-dik év nagypéntek napján.</p>
<p>Egy perczig hallgattak, mintha ezen gondolat gazdagságát
méregetnék: a gyujtogatóval szemtől szembe állani.</p>
<p>A mily fenyegető volt e percznyi elnémulás, e halaványság,
megütközés az arczokon, ez elmerülés: annál iszonyúbb lőn azon
indulatkitörés, mely azt felváltotta.</p>
<p>Egyszerre tíz kar ragadta meg az eszméletlen Góliáthot, ki
halálfélelem közt merevülten bámult a haragban iszonyú
arczokra.</p>
<p>Egy névtelen ordítás, egy összes vérszomjú küzdés töltötte be a
halottnak szentelt szobát, mint a hajón szomjazók az utolsó csepp
édes vizért, oly dühösen víttak a szerencsétlen ember véreért a
bosszút lihegők. <span class="pagenum"><a name="Page_191" id=
"Page_191">-191-</a></span></p>
<p>Még egy percz, s ízekre tépték volna.</p>
<p>Roppant erővel vetette magát közbe az athletai ember, a
pusztabiró, a küzdőket szétszórva, Dömsödit egy szegletbe mentette
meg.</p>
<p>– Meg kell neki halni! ordíták azok.</p>
<p>– Meg, de nem így! szólt a pusztabiró csendet intve, meg kell
neki halni, de először szenvedni annyit, a mennyit érdemel!</p>
<p>– Igen, szenvednie kell, okosan biró uram, kinozni fogjuk őt,
elsőbb nyársra húzni…</p>
<p>– Megálljatok! szólt ez, izmos karjaival feltartva a tolongó
tömeget, először biztosítanunk kell magunkat. Meg fogjuk neki
mindazt fizetni, a mivel adósai vagyunk, noha tudjuk, hogy a
boszúállás nekünk nem szabad.</p>
<p>– Nem bánjuk, ha mind felakasztanak is bennünket érte! Fürdeni
akarunk a vérében!</p>
<p>– Úgy van, ha a vármegyének adnánk őt át, ott pénzeit venné elé
a gazdag úr s megszabadulna, de mi megvesztegethetlen birái
leszünk.</p>
<p>– Megöljük minden irgalom nélkül.</p>
<p>– Csend! hallgatás! ez nem gyermekjáték. Példás legyen azon
büntetés, melyet a koldussá tett egykor magok urai
megnyomorítójokon végbevisznek. Akarom, hogy ezen éjszaka oly
emlékezetes legyen előttetek, mint ama pusztulásnak éjjelei.
Akarom, hogy azon itéletről, melyet a legbűnösebb ember fejére
kimondunk, senkinek a láthatatlan birón alól számadással ne
tartozzunk. Pető! hozd ki szekrényemből a szent bibliát.</p>
<p>Ez ünnepélyes hangon szólt szavak kissé lecsillapíták a
fellázadt indulatokat s a szent könyv behozatik.</p>
<p>Az alföldi magyar valláson születtek között nincs ház, mely
ennek hijjával volna.</p>
<p>S a biblia, mely feketébe volt kötve, egy kerek asztalra
letétetett a ravatal mellé.</p>
<p>– Most járuljatok egyenkint ide és esküdjetek meg, hogy egy
szót, egy czélzást sem fogtok kijelenteni azokból, <span class=
"pagenum"><a name="Page_192" id="Page_192">-192-</a></span> melyek
az éjjel itt történendők lesznek, egy igét sem és senkinek!
Akartok-e?</p>
<p>És a férfiak egyenkint oda mentek a szent könyvhöz, s kezöket
rátéve, nagy átkokat esküdtek az áruló szó kimondójának fejére, a
nagy csend közepett csak az Isten tanúhivása, az «engem úgy
segéljen!» szó borzasztó hangjai hallatszottak.</p>
<p>Legutoljára esküdött a pusztabiró, s lélekrendítő volt erős,
dörgő hangjaiban az átok, melynek elnémulása után templomi csend
foglalt helyet a halott szobájában.</p>
<p>Valami elszánt, kérlelhetlen volt minden férfiarczban, kik
jelentőségök érzetével foglaltak a fal körüli lóczákon helyet.</p>
<p>Némelyeken nyugtalan boszúvágy vonaglott, míg mások ritka
élvezettel legelteték szemeiket az aléltan szegletbe vetett
martalékon, ki szemeit befogva, az egész eskületétel alatt erős
lázhidegben reszketett, arczán a hideg veríték permetezett alá.</p>
<p>Kevesen érzettek iránta szánakodást, félelmet senki.</p>
<p>A pusztabiró becsületes patriarchális képe belső küzdelmet árult
el, mely olykor hangját mellébe visszafojtá, s szemeit sokszor
kelle törölgetnie.</p>
<p>Csak középen a fehér halott arcza maradt nyugodt és
mosolygó.</p>
<p>– Vigyétek félre! szólt a pusztabiró Dömsödire mutatva, s két
férfi azt a mellékszobába vivé.</p>
<p>– Magdolna jőjjön be.</p>
<p>Nehány percz mulva egy zsíros, kormos képű hamupipőke jelent
meg, piszkos kék előkötővel, zöld koczkás moldont szoknyában,
mezítláb és vigyorgó vörös arczczal.</p>
<p>– Itt vagyok, nemzetes uram, szólt tolakodó merész szemekkel
pislogva szét a komoly férfiakon.</p>
<p>– Ne vigyorogj, inté őt szigorú arczczal a biró, felelni fogsz
arra, a mit kérdezek, lelkiismereted szerint.</p>
<p>A leány meghökkent.</p>
<p>– Nemzetes uram, kezdé bőgéshez készülő hangon, <span class=
"pagenum"><a name="Page_193" id="Page_193">-193-</a></span> mialatt
piszkos kötényét szemeihez emelte, én nem vétettem senkinek, én nem
tettem semmit.</p>
<p>– No csak hagyd abba, Magdus! csillapítá őt egyike a férfiaknak,
nem tudod, hogy mit akar a biró uram, csak várd végit.</p>
<p>– Ne félj semmit leányom, szólt szelidebb hangon a pusztabiró,
szedd össze magadat, mit gondolsz, vissza tudnál-e emlékezni arra a
nagy égésre, melyben ti is elégtetek? Beszéld el, mit tudsz
róla?</p>
<p>– Oh biró uram, úgy emlékezem, mint a saját születésem napjára,
mintha csak most történt volna tegnap, vagy tegnapelőtt, nem is
fogom elfelejteni soha. Épen vacsoránál ültek az uraim, még tudom
turós laska volt a vacsora, de bizony mégis mákos mácsik volt, – de
nem – nem.</p>
<p>– No no. Magdus, nem akarjuk tudni, hogy mit ettetek, csak mondd
tovább.</p>
<p>– Hát egyszer csak kinéz a kis ifjuúr az ablakon, de bizony még
sem az nézett ki, hanem a nemzetes asszony, de nem is az, hanem a
kosztosdiák – ugyan minek is hítták? olyan furcsa orra volt, –
ejnye no, – mingyárt eszembe jut a neve.</p>
<p>– No majd eszedbe jut másszor, most csak azt mondd el, mi
történt tovább?</p>
<p>– Hát a mint kinéz az ablakon, egyszer csak elrikoltja magát:
tűz van, tűz van! s szalad kifelé. Én a mint a kezemben volt a –
csakugyan még sem jól mondtam ám, hát – épen a bográcsos húst
vittem be, s ijedtemben a forró zsírral végig öntöttem a nemzetes
asszonyom viganóját, a miért ott hevenyében jól fel is pofoztak,
azzal kiszaladtam az utczára, még akkor egy lélek sem volt kinn,
mert minden ember a bikahecczre ment, hanem egy lovas ember
nyargalt az utcza közepén; a mint a kis közhöz ért, István úrfi a
kis közből elébe rohant nagy lélekszakadva s bele kapva a lova
kantárjába, azt egy kezében levő éles kővel úgy mellbe ütötte, hogy
a lovas kicsinybe mult, hogy ki nem esett a nyeregből, erre azonban
ez is előrántott, <span class="pagenum"><a name="Page_194" id=
"Page_194">-194-</a></span> honnét, honnétnem, azt nem láttam, egy
öreg kést, s azzal úgy oldalba szúrta István úrfit, hogy azon a
helyen rogyott össze; nekünk akkor a nagy ijedtségben eszünkbe sem
jutott, hogy azt az embert el kellene fogni, különben is a
huzakodás alatt jó messzire elmentek tőlünk, s István úrfi, ki
attól a döféstől úgy odáig lett, hogy két hétig azt sem tudtuk
róla: élő-e vagy haló? csak nagy sokára mondta meg, hogy az az
ember volt a ki – ő saját szemeivel látta, – a kanóczot a
pálinkaház esztréje alá dugta; hanem iszen akkor már üthettük
bottal a nyomát, tudja Isten hol s merre jár azóta!</p>
<p>– Rá ismernél-e arra az emberre, ha most elébed kerülne?</p>
<p>– Dehogy nem ismernék rá, csúnya ripacsos képe volt, az állának
fele le volt vágva, szörnyű csúnya ember volt, hiszen csak előbb
eszünkbe jutott volna, hogy utána kelene eredni, de lovasaink sem
voltak oda haza, azután meg – – –</p>
<p>Jól van leányom, elmehetsz, szólt a pusztabiró, csak ennyit
akartunk tudni.</p>
<p>A leány félig elfojtott fohászszal, mint a ki nem beszélhette ki
magát, eltávozott, s Dömsödit újra előhozták.</p>
<p>– A mellén sebhelynek kell lenni, mondá a pusztabiró, s az
áldozat mellényét feltépték, mellén széles forradás látszott, helye
a kőütésnek.</p>
<p>– Semmi kétség többé, szólt fölegyenesedve a pusztabiró, ragyás
arcz, vágott áll, István esküje. Ő meg fog halni. Üljetek sorba,
egyenkint ide fogtok jőni, kezeteket fejére teszitek, elmondjátok
vétkeit s egyszersmind kimondjátok az itélt büntetést.</p>
<p>Legelsőbb egy izmos, bőrködmenes férfi állt elő, nyírott
bajuszszal és leránczolt szemöldökkel; kezét Dömsödi fejére téve
szólt:</p>
<p>– Négy év előtt egy tehetős családnak feje voltam, most
bérszolga vagyok. Húsz esztendei fáradságaim-szerezte Isten áldását
egy nap megemésztette; családom szétszórva <span class=
"pagenum"><a name="Page_195" id="Page_195">-195-</a></span>
nyomorog idegen házak szolgálatában. Jaj annak, a ki ezt tudta
cselekedni; vérét igyák fel az ebek, egyék őt meg elevenen a tanyai
kutyák.</p>
<p>Egy másik lépett elő, egy képében szörnyen összemarczangolt
férfi. Jobb karjának nem volt keze, hanem az csonkán hadarászott a
levegőben.</p>
<p>– Én, szóla iszonyúan mosolyogva, én nem sokat vesztettem, csak
az egyik szememet és a jobb kezemet, a mint az égő háztető, mely
alól házam népét hoztam ki, rám zuhant. Nem is kivánom én ő
kigyelmének halálát, csak szemeit akarom kitolni, nyelvét kiégetni,
kezeit elvagdalni, hogy ne láthasson, ne szólhasson és ne irhasson;
– azután hadd élje szegény ember világát.</p>
<p>Egy másik szólt újra:</p>
<p>– Ekkor veszett el iszonyú halállal testvérem, a toronyőr, ekkor
égtek össze oltáraink; én csak a szívét kivánom, melyet a nagy
torony oldalára áldozatul oda szegezhessek.</p>
<p>Így léptek elő egyenkint a vérbirák; röviden, de fájdalmasan
adták elő panaszaikat.</p>
<p>Az ingerlő fájemlék iszonyú büntetéseket találtatott fel velök;
egyik borzasztóbb volt a másiknál, s mindegyik csak a saját
bosszújától szomjazott indítvány mellett maradott.</p>
<p>– Énnekem, szólt legvégül a pusztabiró, kezét mellére téve,
énnekem egy betegágyas nőm maradt honn ama siralmak napján,
reményeim angyalával, kis újszülött gyermekemmel. Oh azt senki sem
tudja, mily szép jövendőket terveztem magamban! nem cseréltem volna
senki boldogságával, senki örömeivel; az enyém királylyá tett volna
engem. Most e reményekből egy körömnyi sincs többé. A ki adta volt,
el is vette őket, legyen áldott szent neve érette! Mire haza
mentem, házamat üszkeiben s üszke között két csontvázat
találtam.</p>
<p>– Irgalom! sikolta felszökve Dömsödi, hogy a pusztabiró
rátekintett; oly fagyasztó tekintete egynek sem volt, <span class=
"pagenum"><a name="Page_196" id="Page_196">-196-</a></span> mint ő
neki. Irgalom! nyöszörgé fetrengve a porban, 8 iszonyú biráira
rimánkodó arczczal tekintve.</p>
<p>– Meghalsz, meghalsz! mondának azok komolyan.</p>
<p>– Bocsássatok, bocsássatok el! én gazdag vagyok s nagy úr!
pénzt, sok pénzt, ezereket fogok nektek adni, oda adom mindenemet,
bocsássatok el!</p>
<p>– Véred, nem pénzed kell nekünk! kiálta egy a birák közül s
felkelve helyéről, a könyörgőt felrugta.</p>
<p>– Én megszabadítalak, szólt az összetépett arczú iszonyúan
mosolyogva, ha visszaadod jobb kezemet; ha nem adod, úgy éljek, a
milyen igaz, hogy te meghalsz!</p>
<p>– Meghalsz, meghalsz! mondák sorban a birák hidegkomolyan.</p>
<p>– Minő halállal? kérdék a pusztabirótól. Elismeré mindenki, hogy
az ő vesztesége nagyobb, mint valamennyié, s várták itéletét.</p>
<p>A pusztabiró oda ment Dömsödihez, félkarjánál fogva felemelte őt
s fejére dörgé:</p>
<p>– Máglyán fogsz meghalni, ember!</p>
<p>– Máglyán! ordítá föl a tömeg. Tűzzel ölt, tűzzel haljon meg!
meg kell égnie! porait a szelek hordozzák széllyel!</p>
<p>– Most siessetek, az udvar közepére egy szobrot ássatok le,
ehhez fogjuk őt kötözni; e körül fél öl cserfát rakjatok, közeit
csepűvel és fenyőfa forgácsokkal jól megtömve. A fehér cselédeket
el kell külön szobába zárni, a honnét az udvarra nem láthatnak,
azután a pinczéből hozzatok fel fél akó kátrányt s azt töltsétek a
máglya-hegyébe, szaporán és nesz nélkül. Én addig őrzeni fogom az
elitéltet.</p>
<p>Percz mulva a pusztabirón s Góliáthon kívül nem maradt egyébki a
szobában, csak a halott és ifju kedvese.</p>
<p>– Ne hagyj elveszni! rikolta a szerencsétlen Dömsödi, az ifju
térdeit átölelve, mintha legnagyobb ellenségéhez volna legtöbb
bizodalma. Oh szabadíts meg! meg kell szabadítanod! iszonyúan
akarnak megölni! meg akarnak égetni! oh ne hagyj, ne hagyj! rikolta
kétségbeesetten; <span class="pagenum"><a name="Page_197" id=
"Page_197">-197-</a></span> kezeit összetéve csúszott hozzá, arcza
kifejezése oly vad volt, mintha egy elkárhozott könyörögne fel az
éghez iszonyú kínjai előérzetében; semmire egyébre, mint az Isten
végetlen irgalmasságára támaszkodva.</p>
<p>– Szabadíts meg… és én minden vagyonomat neked adom! koldus
leszek, koldulással keresem kenyerem, csak az életet ne hagyd
elvenni tőlem! oh védelmezz! ne hagyj meggyilkolni!!</p>
<p>Akár egy szobornak könyörgött volna… az ifju némán játszott holt
kedvese hideg fejér ujjaival; körülötte meg volt halva a világ, s
ha angyalok nyelvén szóltak volna is hozzá, nem hallotta volna. A
holt lányka kezét vizsgálgatá, s a rajta látszó vonalokat
chiromantei ábrándul szemlélve, «hosszú élet, boldog élet, víg
élet», susogá, azután a tenyerébe rajzolt nagy M-et utána húzva,
mutató ujjával halkan rebegé többször ismételve: memento mori,
memento mori.</p>
<p>A pusztabiró fölébe hajolt és megcsókolá, de ő nem vette
észre.</p>
<p>Ekkor Dömsödit emelé fel a pusztabiró s a szomszéd benyílóba
vitte át. Mikor maguk voltak, felrázta őt kábultából s így szólt
hozzá:</p>
<p>– Ember! te sokat vétettél, legtöbbet én ellenem. Megérdemelted
százszor a halált s a mi a halálon túl vár reád, a kárhozatot, s e
kettőt nem is fogod elkerülni; de térj Istenhez, a kit magadra
haragítottál; nem fogsz meghalni addig, míg az én házamon belől
vagy. Nem vagyok hóhér, de téged megtudnálak ölni; – de ne félj:
megigértem, hogy pártfogásom alatt leszesz s megszabadítalak; az
Isten keze majd úgy is utol ér; az enyém megmutatja, hogy merre
fuss. Öt perczed van a megszabadulásra; ha e kemenczét betöröd,
azon át a padlás feljárásához jutsz, a háztető szelelő ablakán át
leeresztheted magadat; kötelet találsz a gerendákon, siess.</p>
<p>Az ember, a nélkül, hogy megköszönné a szabadítást, mohó
életmentési vágygyal rohant a magas fehér téglakemenczének,
<span class="pagenum"><a name="Page_198" id=
"Page_198">-198-</a></span> de nem tudta azt bedönteni; nyomorú
félelemtől izzadó arczczal tekinte a pusztabiróra, mintha kérni
akarna tőle valamit.</p>
<p>Ez egy fejszét hozott elő a szegletből, s vele a kemenczét
becsapva, a résen át kibujtatta az elitéltet.</p>
<p>Azután kilépett a szobából, a benyíló ajtaját bezárta, s a
halott mellé ülve, a bibliára fektette homlokát és imádkozott.</p>
<hr class="tb" />
<p>Dömsödi pedig sietve ereszkedék le a háztetőről, s hogy a
szabadban érzé magát, elkezdett futni; futott, futott, míg lélekzet
és erő el nem hagyák s össze nem rogyott; hátra nézett, a félelmes
tanya a távolban látszék előtte, némán, csendesen, bezárt
kapuval.</p>
<p>Kis idő mulva azonban úgy tetszék neki, mintha a tanya közepéről
lángok lobognának fel, s kapuja megnyílna s zavart hangok
kiáltoznák nevét, míg fekete lovasok száguldanának jobbra, balra és
halálra keresnék az elszököttet.</p>
<p>Végső erejével ragadta fel magát; rohant: a föld elmaradt lábai
alatt, a szél katángtövist kergetett előtte, s gúnyolva sipolt,
hajszálait szerteszét kuszálva.</p>
<p>Végtére egy hosszú árokhoz ért; ez árkot valaha a római
hadseregek hányták, két öl mély; most a h*i pocséta iszapja folyik
le rajta s tele van hányva dögcsontokkal; partjait rossz bűzű
kórók, tövisek nőtték be és szederinak.</p>
<p>Ide az árokba menekült a szerencsétlen; lehúzta magát annak
fenekére s lassan mászott annak mentében tovább, két kezével
tapogatózva előre; a szent Jánosbogár fénye világított néhol az
árokparti bokrokból elő; olykor hallgatózva meg-megállt, s távolról
fenyegető emberi hangokat vélt hallani és visszafojtá lélekzetét,
attól félve, hogy a távolban meg fogják hallani.</p>
<p>A mint így mászott, mászott meglapulva az árok fenekén, hirtelen
előre nyuló kezével valami meleg testre akadt. Rémülten hökkent
vissza tőle. Az egy farkas volt. Ijedten szökött fel az is
fekhelyéből, s nagyot üvöltve rohant <span class="pagenum"><a name=
"Page_199" id="Page_199">-199-</a></span> nehány száz lépésnyire,
ott megállva visszafordult, s ijesztő szemei vadul fénylettek a
sötétben.</p>
<p>Most nem tudta a szerencsétlen, merre menjen; a farkas szüntelen
nehány száz lépésnyi távolban kiséré, szüntelen borzasztó s bántó
huholását hallatva, s e távolság is kisebbedni kezdett; túl az
árkon pedig üldözés rémszavait vélé hallani.</p>
<p>Halálfélelemben, izzadva törte előre magát, fulladtan gázolva az
árok hosszában, melynek oldalairól mindenünnét tövises kökénybokrok
ragadtak öltönyeibe, s a sűrű bürökbozótok szenvedhetlen gazbűzt
terjesztének maguk körül.</p>
<p>A szél zúgott; zúgásai között távol lódobogások hangjai moraját
és zavargó kiáltások hangjait kapkodta magával.</p>
<p>Sietett.</p>
<p>Alig eszmélt már magáról; az égen a felhők rongyai közül néhány
vad csillag nézett mérgesen alá; azt hitte, hogy azok is őtet nézik
s lehúzta fejét, és a mint sietve előre lépett, valami puhára
tapodott lábával.</p>
<p>Reszketve hajolt alá, kezével megtapintandó, hogy mi az.</p>
<p>Irtózat!</p>
<p>Egy holttest volt, melyet tán a rablók, vagy a vadállatok
hurczoltak ide.</p>
<p>Riadva ugrott fel az árokból a szerencsétlen ember;
hanyatt-homlok, eszeveszetten rohant ki a síkra.</p>
<p>A farkas meglátta e marczona kisérteti alakot s nem merte őt
bántani.</p>
<p>A puszta közepén állt egy ronda vityilló, maszlagkórók termettek
körülötte s csavargós ösvény vezetett ajtajához; egyetlen ablakából
vöröslő tűzfény világított ki a puszta éjszakába, mint posvány
közepén a lidércz.</p>
<p>A mint az üldözött meglátta világítani a távolban az ablakot,
utolsó életerejét összeszedve, felé rohant; mire oda ért, térdei
megtörtek alatta s kifogyva rogyott össze annak ajtaja előtt. Az
eszmélet kezde elmaradozni agyából, semmi tagját sem érzé magáénak.
Oly közel volt már <span class="pagenum"><a name="Page_200" id=
"Page_200">-200-</a></span> ekkor H. városához, hogy a toronyőr
kürtfuvallását meghallotta, s a városon kívül a kerülőnek
kiáltását, a mint egyhangú dalában hírül adá az éjszakának, hogy
«tizenegyet vert az óra».</p>
<p>Tizenegyet vert az óra!</p>
<p>– A nyavalyatörős azt mondta: tizenegy órakor meg fogsz
halni.</p>
<p>Haja szálai állottak fel az égre.</p>
<p>Reszketve zörgetett a viskó alacsony ajtaján, nyögve feküdt az
ajtónak és szavakat beszélt, mik alig hasonlítának emberi
hangokhoz.</p>
<p>– Bocsássatok be!</p>
<p>Körül a vihar üvöltött; marakodó ebek és farkasok ordítottak
valamerre, s úgy tetszék neki, mintha «hajrá»-t ordítana utána ezer
torok.</p>
<p>– Bocsássatok be! susogá, az ajtót rázva és kaparva.</p>
<p>Az ajtó megnyilt, az ember beesett rajta. Egy piszkos gunyhóban
lelte magát, melynek közepén kórótűz égett; a tűz körül a füst
homályában ronda alakok ültek és guggoltak, s egy közülök, egy
bozontos fejű sötét alak, égő kanóczczal a jövevény arczába
világított, azután visszalépett társaihoz s Dömsödire czélozva
suttogá: ez az, ez az!</p>
<p>A többiek is felkeltek erre; egyike a lobogó tüzet gázolta el,
mi által az parázszsá válva, vöröses félhomályt vete a
körülállókra; egy másik az ajtóra állt, egy harmadik pedig hosszú
öreg kést vont elő s Dömsödihez szótlanul közelíte.</p>
<p>Az embert megnémította a félelem.</p>
<p>Ekkor a szegletből egy alak ugrott elő.</p>
<p>– Csitt, csitt! susogá, nem kell kést használni, nem kell kést,
hol van a hurok?</p>
<p>E hangban fia hangjára ismert Dömsödi.</p>
<p>– Fiam! sikoltá hozzá rohanva, védelmezz, mit akarnak ezek az
emberek? Oh mennyit szenvedtem! Mit akartok? Hiszen már elmult
tizenegy óra!</p>
<p>Az egyik zsivány egy szőrkötelet vett elő, azon hurkot vetett s
azt a magával tehetetlen ember nyakába veté. <span class=
"pagenum"><a name="Page_201" id="Page_201">-201-</a></span></p>
<p>– Jaj! fiam! Egyetlen egy fiam, hebegé az, mit akartok fiam,
gyermekem?</p>
<p>– Mit? Majd megtudod! te engem a törvényszék előtt bevádoltál,
elitéltettél; kihirdettetéd országszerte nevemet, bujdosóvá,
földönfutóvá tettél. Most én is megszolgálom neked mindezeket;
hiába rimánkodol, éltél elég sokat, most meg fogsz halni. Húzzátok
keresztül a hurok végét a gerendán. Kössétek hátra kezeit. Oda
vagy; maga a vakeset adott kezembe, mikor már attól féltem, hogy
nyomodat vesztettem. Ne is könyörögj, hóhéraidnak panaszkodol!</p>
<p>Az apa szívében fenekestül felfordult e szavakra minden indulat;
a természet fellázadva kelt ki ez iszonyú fenyegetés ellen s a
felháborodott vér új erőt adott neki.</p>
<p>– Megállj! kiálta a zsivány kezét megkapva, ki már őt fojtogatni
készült. Megállj, mennyit igért nektek ezen ember, ha engem
megöltök?</p>
<p>– Száz forintot, felelt röviden a zsivány.</p>
<p>– Én ezeret adok nektek, öljétek meg őt!</p>
<p>A zsiványok egymás szeme közé néztek s tétovázni látszottak.</p>
<p>– Ördög pokol! kiálta a fiu.</p>
<p>– Tizezer forintot adok, kiálta az apa, holnap mind kifizetem,
öljétek meg őt.</p>
<p>– Én két annyit adok, szólt a fiu.</p>
<p>– Ne higyjetek neki, hisz neki egy fillérje sincs; de én gazdag
vagyok, dúsgazdag, az én halálomat nem fogja bosszulatlanul hagyni
az ország, míg erről itt senki meg sem fog emlékezni.</p>
<p>A bicskások összedugták fejöket és tanakodni látszottak.</p>
<p>– Húsz eze… kiálta Dömsödi János, a szót nem mondta ki végig,
midőn Dömsödi Péter neki ugrott, megragadta; összeölelkeztek, senki
sem nyult hozzájok. Darabig tülekedtek így szótlanul, azután János
kiáltástalanul a földre esett, Péter pedig felszakítva az ajtót,
elrohant; percz mulva távozó lódobogás enyészett el a síkon.</p>
<p>A zsiványok szívében megfagyott e látványra a vér. <span class=
"pagenum"><a name="Page_202" id="Page_202">-202-</a></span></p>
<p>Hirtelen több zajos hangok kezdének közeledni s mielőtt a
szegény legények föleszmélhettek volna, a pusztabiró emberei
körülvették hajlékukat.</p>
<p>– Hol van ő? kiáltának szikrázó szemekkel rontva be a
gunyhóba.</p>
<p>Egy közülök megpillantá az üldözöttet a földön fekve, oda ment,
fölemelte. Az ember nem félt tőlök többé, merev holt vala. Egy
mély, igen mély döfés volt hátulról véknyába szúrva, mely keresztül
járta szívét. A kés, melylyel meggyilkoltatott, szívében benne
tört; ezüst nyelű volt az és vasára a tulajdonos neve volt
beedzve.</p>
<p class="center">* * *</p>
<p>A rablókat elfogták s a pusztabiró eleibe vitték.</p>
<p>A két főczinkos Telezsák és Topa voltak, kik azonnal
bevallották, hogy Dömsödi Góliáth Péter bérelte ki őket apja
meggyilkolására, mely természetet megtagadó tettre apjának ellene
indított bűnvádi pere ingerelte s a vágy apja jószágaihoz
juthatni.</p>
<p>A rablókat azon éjjelre erős őrizet alá tették, kik közül az
egyik, Telezsák, azt izené Bálnainak, hogy csak két szót akar vele
szólani és hiszi, hogy e két szó ki fogja őt szabadítani
tömlöczéből.</p>
<p>Bálnai eleinte mit sem akart hallani; sok unszolásra azonban
magához bocsátá a rablót, ki kezeinél, lábainál fogva farkasguzsba
volt vetve. Kérte, hogy tartsa oda fülét. Bálnai oda hajolt. A
betyár csak két szót mondott neki.</p>
<p>Őrülten kapott homlokához Bálnai mindkét kezével s hanyatt
tántorodott; a körülállók azt hitték, hogy mindjárt a szél üti
meg.</p>
<p>– Isten az égben! fuldoklá fájdalmasan és haját tépte, azután
elkeseredetten borult kedvese holt testére: «a te halálod még ehhez
képest Isten áldása!» azután felszökött, széttépte a rab kötelékeit
s azt dühösen megrázva, szilaj türelmetlenséggel kérdé tőle:</p>
<p>– Hová? <span class="pagenum"><a name="Page_203" id=
"Page_203">-203-</a></span></p>
<p>– Tiszára, felelé a rab.</p>
<p>– Utána! ordítá tébolyodottan s az ajtónak rohant; annyira magán
kívül volt, hogy az ajtót nem tudta kinyitni, hanem sarkaiból
akarta kiszakítani. Kardot a kezembe! ordítá s a pusztabiró azon
kérdésére, hogy «mi baja?», azt úgy megragadta, hogy öltönye
fesledezett ujjai alatt.</p>
<p>– Hol van a testvérem? süvölté iszonyú hangon, s oly vadon
tekinte a pusztabiró szemeibe, hogy a jámbor ember maga is
elborzadt bele.</p>
<p>– Tegnap a városba ment egy erős legény kiséretében halotti
öltönyöket vásárlani, szólt megütközve az öreg Rónai, azóta nem
jött vissza.</p>
<p>– Jaj nekem! kiálta. Elrabolták!</p>
<p>– Irgalmas Isten!</p>
<p>– Kicsoda? kiáltának többen.</p>
<p>– Kicsoda? riaszta a fogolyra Bálnai, ugy-e, gróf Szilárdy?</p>
<p>– Nem az, báró Dömsödi Péter raboltatta el, a kisérőt fekete
szolgája lőtte le s mi a h*i árokba vetettük, azután ő velünk jött
apját nyomozni, a leányt pedig átadta szerecsenjének, ki azt
levitte a Tiszára.</p>
<p>E végszavakat már nem hallá Bálnai; mint a veszett vad, mely égő
sebével együtt fut, mit oldalába fúrt az éles aczél: kirohant
hajadon fővel, fegyvertelenül és eltünt, senki sem tudta hova
lett.</p>
<p>A többi férfiak is lóra kaptak s minden irányban indultak
keresni az elrablott leányt; maga a pusztabiró is paripájára ült s
a háznál nem maradt egyéb, ki a halottakat őrzené, mint néhány
nőcseléd, mert már ekkor halottak voltak a háznál: egy angyal és
egy ördög hült tetemei.</p>
<p class="center">* * *</p>
<p>A nap világa kezdett besütni az ablakon, hajnalfényét két
halottra vetve; egyik mosolygó, idvezült arczczal feküdt ravatalán;
mellette egy padon volt kinyujtóztatva a <span class=
"pagenum"><a name="Page_204" id="Page_204">-204-</a></span> másik,
arcza mint egy elkárhozotté, irtózatdúlta és merev. Középett
kettőjök között jó ízű álmot alszik bóbiskolva Magdus, a
hamupepejke.</p>
<p class="center">* * *</p>
<p>Góliáth Péter kezeit mossa, – kezeit mossa a vértől; de az apa
vére fekete volt, nem akar lemenni róluk, ruháiról a vér szaga nem
akar letisztulni.</p>
<p>– Siess! siess! kiáltja szolgájának; nyomd az evezőt! A hajnal
kezd hasadni. Siess, siess!!</p>
<p>A hajnal kezd hasadni.</p>
<h2>A VÉN CZIGÁNY.</h2>
<div class="clearfix">
<div class="poem figright">
<div class="stanza"><span class="i0">Utánad fáradok, nincsen
nyugodalmam,<br /></span> <span class="i0">Keresztül a réten,
völgyeken, hegyeken,<br /></span> <span class="i0">Kiáltok, hogy
hol vagy…<br /></span></div>
<p class="i7"><i>Népdal.</i></p>
</div>
</div>
<p>Késő délben érkeztek vissza a nyomozók fáradtan, csüggedt
arczaikból a sikertelen fáradtság levertségét lehete kiolvasni.
Semminek sem jutottak nyomába.</p>
<p>Kóbor pásztorok beszélék, hogy korán reggel az orgoványi puszta
felől láttak egy fekete szerecsen arczú embert a Tisza partjára
nyargalni, ki háta mögött valami fehéret vitt s a parthoz érve, két
összekötött csónak egyikébe azt a fehér és igen beburkolt valamit
belehelyezte, a másikba lovát és magát szállítva be, ott várt
addig, míg szürkülni kezde az idő, a midőn egy másik lovag is
érkezett a parthoz; messziről kellett vágtatva jőnie, mert a mint
leugrott lováról, az felfordult, szétnyújtá négy lábát és kimult;
mire a lovag az összekötött csónakba bele ugrott, neki vetkőzött s
mindketten evezőt ragadva, sietve tüntek el a Tisza kanyargásai
közt.</p>
<p>Pista pedig többet vissza sem tért a puszta tanyához.
<span class="pagenum"><a name="Page_205" id=
"Page_205">-205-</a></span></p>
<p>Nem volt ott, mikor kedvesét a sírba letették, hogy könyeivel
áztatta volna a hantokat, melyek legelől koporsójára hullottak; nem
volt ott, mikor halálos ellenségét a sírba letették, hogy
megátkozhatta volna azon hantokat, melyek legelsőbb koporsójára
hullottak.</p>
<p>Bujdosott.</p>
<p>Gyakran látták őt puszta, kietlen helyeken barangolni, mint
ijesztő kisértetet, vad, avas erdők között, posványos
lankaságokban, úttalan fenyves szirteken, fenyér- és haraszttermő
avarpusztákon. Mindenütt kereste testvérét és ellenségét és sehol
sem találta; vándorolt az ország egyik szélétől a másikig;
fellegbuvó csillag volt vezetője, útitársa a jeges zivatar,
fekhelye kemény határdomb, odvas fa árnya alatt, kenyere a vad
gyümölcs, mit az erdők mélye terem és a zivatar leráz; mindenütt
járt, hova képzelete rejtekhelyet gyaníta, minden fát, minden
madarat megkérde testvére felől; végre az emberekre is rászorult,
azok azt kérdék viszont tőle, hogy mi köze neki oly némberhez, ki
neki sem neje, sem mátkája, sőt kivel semmi bebizonyítható
rokonságban sem áll? Nagyon méltán. A leány neve volt Gyékény
Lilla, anyjának egyetlen leánya; az övé Bálnai Körmös Pista,
apjának egyetlen fia; mivel bizonyíthatta volna be jogát a
leányhoz, mivel igazolhatta volna vádlását a törvény előtt? Tűrnie
kellett s tűrni nem tudott, hanem ha a záporos fergetegnek, mely a
pusztában érte, közibe átkozódhatott, mikor meg nem hunyászkodó
szemmel néze a villámba, mely a tölgyet, mely alatt állt, ketté
hasította, ha a fagytól meggémberedtek tagjai, ha a három napos
éhség elvette szeme világát, akkor érze mondhatlan enyhülést égő
lelkében, – – a test fájdalmai leróttak a lélekéiből.</p>
<p>Később a két pusztai sír egyikének fejfáján olykor mezei
virágból font koszorú termett ismeretlen kéztől oda tűzve; a
másikon szinte koszorú, de maszlagból és ördög-tövisből. A bujdosó
kezdett emlékezni szelidebb fájdalmaira is. Boldogtalan! neki nem
változott örömre és búra, bánatra <span class="pagenum"><a name=
"Page_206" id="Page_206">-206-</a></span> és reményre az élet, neki
csak szelidebb és szilajabb fájdalmak között volt válogatása…</p>
<hr class="tb" />
<p>Egykedvűen járt fel s alá szobájában gróf Szilárdy Leander.</p>
<p>Mióta ismét visszatért jószágaira, bús, magába vonult lőn, soha
egy mosoly nem deríté fel arczát, egy fölösleges szó nem hagyta el
ajkait soha.</p>
<p>Miatta derülhetett, borulhatott az ég, ő változatlan maradt,
mint egy szirtdarab, mit sem eső, sem napfény ki nem zöldít;
látszék, hogy kitéphetlen bánat férge dolgozik szívében, lassan
hervasztó, mint a tüdővész és gyógyíthatlan, mint az; – oly
becsületes szándék vezérlé minden lépteit s mégis mennyi
félreismertetést kellett elszenvednie! Martyrja volt az
őszinteségnek, egyeneslelkűségnek s mégis mily fájó gyanú ostorát
kellett lelkén elviselnie!</p>
<p>A kit legjoban szeretett, kinek fényes elégtételt készült adni a
sors minden mostohaságaiért: ugyanez támadta meg lelke tisztaságát
a legförtelmesebb gyanúval!</p>
<p>Milyen magasan van a boldog szerelem ege! milyen nagyot eshetni
onnét! És oly hirtelen, oly véletlen esni, mint ő, kinél a szerelem
nem perczek tüneménye, nem őrült érzékroham, nem megszokott
kéjvadászat volt, hanem egy új, még nem ismert élet, két lélektárs
együtt élt öröme, kinek szerelme volt hite, erénye, imádsága, s
kinek bánata nem volt reggeli eső, nem elmuló, nem enyhülő, de
önmagát napról-napra újjászülve kiújuló szívbetegség, melyre az
egyetlen ír, a feledés, mivel a természet minden teremtményét
megáldotta, tőle meg volt tagadva.</p>
<p>Magában emésztődött, búját senkivel nem közölve, látszék, hogy
napról-napra fogy és halaványodik.</p>
<p>Senki sem tudta miért.</p>
<p>Egykedvűen járt föl s alá szobájában.</p>
<p>Titoknoka asztala mellett ült és irt.</p>
<p>A jó úr most is a régi bőrben volt, csakhogy orra kissé
<span class="pagenum"><a name="Page_207" id=
"Page_207">-207-</a></span> megnagyobbodott már, s homlokába
ránczok vésték magukat.</p>
<p>Este volt.</p>
<p>A szél esőt vert az ablaktáblákhoz, üvöltve kedve szerint.</p>
<p>Egy szolga lépett be a szobába, jelentve, hogy oda künn egy
utazó várakozik, ki néhány szóra bebocsáttatást kér.</p>
<p>– Bocsásd be, lőn az egykedvű válasz.</p>
<p>Egy magas, szikár alak lépett be, átázott ruhában, halvány
fagylelte arczczal, sötét szemei be voltak esve.</p>
<p>Sokáig nézett rá Leander; úgy tetszék előtte, mintha ismerné az
alakot, de nem merte ráfogni, hogy kicsoda.</p>
<p>Bálnai Pista volt az, a csavargó.</p>
<p>– Ugy-e, szólt ez tört, alászállott hangon, ugy-e milyen nehéz
rám ismerni?</p>
<p>Leander nem tudott neki mit mondani, hanem kézen fogta s egy
karszékhez vezetve leülteté; a bujdosó leült fáradtan, nagyot
sóhajtott és lehorgasztá fejét.</p>
<p>Leander szótlanul állt meg előtte.</p>
<p>Rónai felkelt iróasztala mellől, tollát szájába fogta s bámulva
közelíte az ifjuhoz. Megismeré, megfogta kezét.</p>
<p>– Bálnai, ön az? hozta önt az ég!</p>
<p>– Nem hozott, hanem űzött! felelt ez szomorúan, illetődéstelenül
a régi ismerős üdvözletére.</p>
<p>– Ön talán nem ismer engem? nem tudja, mennyiszer játszott ön
térdemen, vidám töltarczú gyermek, mily kedvesen tudott kaczagni
akkor?</p>
<p>– Régen lehetett, nagyon régen.</p>
<p>– Gyermekéi az örömek, szólt közbe Leander, mi vén, igen vén
emberek vagyunk, nekünk csak gondjaink vannak. Légy üdvöz nálam,
szomorú vendég, nyugodtan fogsz élhetni itt; örvendő arcz nem fogja
bántani lelkedet, ide a vigalom nem jár. Gyanítom bánatodat, de nem
merem kitalálni, ne is mondd meg, én nem bántlak téged az enyimmel,
te se oszd meg a tiédet velem. Tartsuk mindketten magunknak a
férget. <span class="pagenum"><a name="Page_208" id=
"Page_208">-208-</a></span></p>
<p>– Nem pihenni jöttem hozzád; oh nekem a zivataros éjben van
pihenésem! Lehajtom fejemet egy villámégette fa tövére, vagy egy
dombra, egész éjen át kisértetekkel álmodom, mikor felébredek,
látom, hogy sírhalmon aludtam; nappal versenyt bujdosom a szelekkel
és saját lelkem gondolataival; néhány perczig maradok itt még,
azután ismét neki indulok a végtelen útnak.</p>
<p>– Te futsz bánatod elől, boldog vagy. Lám engem kötve tart az
enyim. Alig mozdulok ki hetenkint egyszer szobámból, s mint a
carthausi, életemben ásom meg saját síromat. Látnád azt a helyet,
hol napjaim tölteni szoktam! Egy hideg szoba, körüle szomorú fűzfák
ültetve; mögötte a családi sírbolt nyílik, melynek ajtaja be fog
rozsdásulni, ha én utánam becsukódik; előtte egy kert tele
halmokkal, a halmok előtt sírkeresztek, miket magam faragok. Nagy
halottak vannak oda temetve, neveik a keresztkőre vágva; ott
nyugszanak temetve a «remény», a «boldogság», a «szerelem» s várják
a boldog föltámadást; neked szárnyakat adott a szenvedés, nekem
bilincseket.</p>
<p>– Adott volna neked is szárnyakat, ha ellenségedet kellene
keresned; csak egy utasításért jöttem hozzád. Azt akarom megtudni:
lejárt-e már a bűnvádi pör Dömsödi Góliáth Péter ellen?</p>
<p>– Igen, halálra itéltetett s az itélet a főtörvényszékektől is
helybenhagyatott.</p>
<p>– Úgy! kiálta föl vad örömmel Bálnai. Kézrekerült-e már az
apagyilkos?</p>
<p>– Sikertelen volt minden nyomozás, nem tudni merre s hová
ment.</p>
<p>– Kaphatnék-e én egy ellene kibocsátott körlevelet?</p>
<p>– Minek?</p>
<p>– Mennék őt fölkeresni, míg föl nem találnám; eddig ha kerestem
őt, a törvény azt kérdezé: miért? most előmutatnám a halálitéletet:
ezért!</p>
<p>– Hagyd a nyomorultat; bízd őt az egek büntető kezére; én
ellenem többet vétett ő, mint te ellened, de én <span class=
"pagenum"><a name="Page_209" id="Page_209">-209-</a></span> még sem
óhajtom neki azt a nyomorú kimenetelt, mit a törvény kimonda
fejére.</p>
<p>– Ellened többet, mint én ellenem? kérdé fölemelkedve helyéből a
csavargó; hát te még nem tudod? Oh várj; mondok én neked egy hírt,
mely fel fogja verni bámulatos nyugalmadat, habár oly mély volna is
az, mint a sír, melybe kedvesem eltemettem. Emlékszel-e még azon
leányra, ki ama magányos tanyában lakott, ott a kis erdő
mellett?</p>
<p>– Megállj, kiálta dúlt arczczal Leander, ott fáj, ott ne
bolygasd!</p>
<p>– Tehát azon leányt Góliáth Péter elrabolta.</p>
<p>Leander szótlanul, mint a kit a döfes szíven talált, tántorodott
hátra, s egy üveges szekrénynek dőlve, annak tábláit mind bezúzta,
nem érzé, hogy az üvegdarabok kezét összemetélék.</p>
<p>Rónai pedig kalaptalanul, a mint volt, kirontott a szobából
sárban és esőben szaladt keresztül a falun Isten tudja hová.</p>
<p>Bálnai arczát egyik kezébe fektette.</p>
<p>Feje iszonyúan fájt, majd szétszakadott.</p>
<p>Hevesen rántotta el a kezét arczáról egy másik kéz,
Leanderé.</p>
<p>– Ugy-e! szólt ez keserű szemrehányással, letépted őt keblemről?
kiszakítád szívemből az övét? enyim volt és elvetted őt tőlem,
elvetted, hogy egy nyomorúnak legyen bitangjává? Ezért fosztottál
meg engem életem minden örömétől, hogy azt mint egy kopott pénzt
elhagyd orozni? Meg tudtad sérteni lelkemet a legundokabb gyanúval,
pedig az tiszta volt és becsületes? s vak voltál ott, hol ébren
kellett volna lenned? kit Isten, természet, sors nekem jegyeztek
el, kit nőmmé akartam tenni, egy vérbűnösnek lett ágyasa? oh
átkozott légy, átkozott légyen ez a percz is, melyben nevedet
először hallottam kimondani!</p>
<p>– Ne fáraszd magad, sokkal nagyobb átkokat mondtam én már saját
fejemre, mint minőket te ki tudsz gondolni <span class=
"pagenum"><a name="Page_210" id="Page_210">-210-</a></span> is;
szólt Bálnai. Nem védte, nem mentegeté magát; mondhatta volna, hogy
épen azalatt, míg beteg kedvese üldöző ördögét kereste, azalatt
esett az, mihez képest a halál minden kínszenvedései Isten áldása;
de halgatott, talán jól esett neki e szemrehányásokat hallani!</p>
<p>Fölkelt, egy vonás nem változott el arczán, midőn tekintete
Leanderével találkozék.</p>
<p>– Tizennégy hónap óta ma vagyok először fedél alatt, így szóla
hozzá, ha e tizennégy hónap alatt volt egy nyugodt percze
életemnek, álmomban lehetett. Nincs senki, senki, a ki részvéttel
volna irántam; maga a törvény hideg, részvéttelen, mint azok a
szobrok, melyektől Diogen kenyeret koldult; nincs nyugtom, nincs
enyhülésem. Vesd fejemre a követ; te voltál az egyetlen, kiben
bíznom kellett volna; te vagy, ki ellen vétettem; megátkozhatsz,
tudom még átkodban sem kívánod rám azt a kínt, melyet elhordozok s
melynél több már nem történhetik velem. A fájdalom, ez álmatlan
lovag, lelkembe vágja sarkantyúját, megyek! Ha képem olykor
megjelen előtted, tudd, hogy akkor én sorsom átka elől futok, mint
az üldözött vad, kinek egy nyugodt percze nincsen. – – – Nem
akarlak gúnyolni, azért nem mondom, hogy élj boldogul; két dolog
van, miért naponnan imádkozom; egyik az, hogy te elfelejthess,
másik az, hogy ha megtalálom testvéremet és ellenségemet, amazt
halva, ezt élve találjam. Ne félj, addig nem halok meg, míg
számadásim be nem végzém. Már azt megértem, hogy a ki egyetlen
barátom volt, az megátkozott; még azt kell megérnem, hogy
ellenségem csókolja lábamat, azt a lábat, melylyel eltaposom;
nyugalom veled!</p>
<p>Ezzel megindult; a mint az ajtón ki akart lépni, Rónaival
találkozott, ki is visszatolta a szobába, egyik kezével egy vén
újmagyart húzva maga után mentezsinórnál fogva.</p>
<p>Leander halványan ült pamlagán, minden íze reszketett.
<span class="pagenum"><a name="Page_211" id=
"Page_211">-211-</a></span></p>
<p>– Hagyjatok magamra, susogá, igen beteg vagyok.</p>
<p>– Itt van ni, szólt Rónai úr, a czigányt megállítva a szoba
közepén, s mintha az illetők kötelesek volnának előre tudni, hogy
mi lesz történendő, diadalmas arczczal tekinte reájok.</p>
<p>Azokra nem igen ragadt a jó kedv.</p>
<p>– No most, fiu, beszélj; beszélj el mindent, a mit tudsz, a mit
láttál és észrevettél; jusson eszedbe, hogy grófunk a börtönből
ásott ki, s míg benn valál, családodat tartotta, téged pedig
becsületes emberré tett, s hogy boldogsága attól függ, mint szólasz
igazat és okosat.</p>
<p>– Hát megkövetem, azt mondjam el, mint loptak el engemet a
Béla-Borába tavaly nyáron, az a fekete képű tatár, meg az a
halavány úr, a kinek szemei olyan közel állanak egymáshoz?</p>
<p>Egyszerre ugrott Bálnai és Szilárdy e szóra mintegy
felvillanyozva a vén czigányhoz, egyszerre kérdék tőle: hol van
ő?</p>
<p>– Jaj megkövetem, nagyságos uraimék, nem lehet azt egy szóval
elmondani.</p>
<p>– Hagyjanak békét neki, szólt közbe Rónai, különben holnapig sem
beszéli ki magát.</p>
<p>– Oh szólj, szólj! sürgeté Leander, a czigányt maga mellé
ültetve, de ez szeretett fennállani s teketoriával kezdeni a
dologhoz.</p>
<p>Bálnai feszült, türelmes figyelemmel hallgatott; benne lángokkal
forrott a vér.</p>
<p>– Hát hogy az elején kezdjem, megkövetem nagyságos uraimékat, én
tavaly nyáron, meg az előtt is teljes életemben ott laktam
Béla-Borában; ott voltam kovács, meg levélhordozó, aztán meg
muzsikus; az én apám is ott halt meg, szegény; ott tanultam meg én
is a koplalást… Hát épen az nap, mikor a feleségem meghalt, jó
asszony volt szegény, csak igen ivott, pedig senki úgy a rostát
kivetni nem tudta három faluban, mint ő; no az egy Gyurcsóné, a ki
Lápfalván lakott, az is tőle tanulta… <span class=
"pagenum"><a name="Page_212" id="Page_212">-212-</a></span></p>
<p>– Ne beszélj a feleségedről.</p>
<p>– Mondok hát, épen ott üldögélek mellette, ki volt nyújtóztatva
az asztalon, aztán nézdegélem, hogy mit lehetne eladnom, hogy egy
koporsót csináltathassak neki; – szegény megérdemlette! – a mint
hirtelen betoppanik hozzám egy síma képű úr, nagyon hirtelen szőke;
picziny szája volt és szemei közelebb állottak egymáshoz, mint más
Isten emberének; azt kérdezte tőlem, hogy akarok-e vagy száz
forintot keresni holnap ilyenkorig? Rá vigyorítottam mind a
harminczkét fogamat; soha sem hallottam ennyi pénznek hírét. Azt
gondoltam, hogy csak tréfálkodik. Hanem erősen állította, hogy csak
menjek vele, s azzal is egy olyan marék pénzt nyomott az
asztalomra, a mekkorát még rézből sem láttam egy rakáson. «Hozz
kulcsokat és kovácseszközöket», szólt, én az egész alkotmányomat
nyakamba öltöttem s mentem utána. Mentünk egész a Tiszapartig
gyalog a tocsogóban, a hol egy csónak várt ránk, melyben egy fekete
szörzet ült; elsőbb azt gondoltam, hogy maga a nagyságos ördög úr s
vissza akartam szaladni; de mikor láttam, hogy úgy szót fogad annak
a fehér képű úrnak, meg hogy szarva nincsen: neki bátorodtam s
beültem a csónakba. Itt bekötötték a szememet azért, hogy ne
lássak, s mentünk egy darabon a part mellett csáklyázva, azután
belevágtattunk a Tiszába s átmentünk a fehér mocsárba, a hol ugyan
nem igen jár emberi teremtés; ezt onnan tudtam, mert hallottam a
nádat suhogni kétfelől mellettünk; itt aztán kacskaringósan, hol
tüled, hol hozzád eveztünk a sűrű nád között, míg úgy reggel felé,
– mert este volt, hogy elindultunk, – valahol megálltunk. Egy kis
dombos hely volt; köröskörül sűrű nádat lehetett csak látni,
egyebet semmit, hanem az a sziget ugyan fel volt virágozva, alig
lehetett hová lépni, oly ékes volt minden. Itt levették szemeimről
a kendőt s egy kis házikóba vezettek; azt gondoltam a menyországba
megyünk, vagy Törökországba: olyan czifra, aranyos, gyémántos volt
minden abban a házban; hanem egy menykő <span class=
"pagenum"><a name="Page_213" id="Page_213">-213-</a></span> kutya
majd kiharapta a lábam kásáját; oldalba is rúgtam úgy, hogy két óra
hosszat vonított; hát a mint keresztül mentünk három-négy szobán,
mind olyan fényesek voltak, mintha csak tündérek laknának bennök,
jutottunk egy kamrába, a melyiknek vasajtaja volt, s az a vasajtó
be volt zárva. Ezt ki kellett nyitnom; kinyitottam. Ha más volna,
tudom még most is ott forgatná benne a kulcsot, még sem menne be
rajta. De én kinyitottam. Hát majd elveszett a szemem fénye: mennyi
ezüst, meg arany volt ott össze rakva! – Uram Isten! – gondoltam
magamban, mennyi kenyeret lehetne ennek az árán venni! Hanem volt
ott egy láda vasból, a melynek senki sem találta nyitját, – én
persze mindjárt ráakadtam. Hoztak elő száz czifra kulcsot, egy sem
nyitotta, hanem én egy görbe szeggel felnyitottam; no ott volt ám
pénz, tyhjúj!</p>
<p>– Megállj! nőt nem láttál e háznál, asszonyt vagy leányt?</p>
<p>– De bizony egy kormos, magam-fajta fehér cselédet; hanem egy
kötélre igen sok finom asszonyi fehér ruha volt kiteregetve, onnan
gondolnám, hogy annak a jó úrnak felesége is van. Ott mindjárt
kifizette a száz forintomat, s bekötött szemmel újra
visszaladikáztatott, de rám parancsolt, hogy senkinek ne merjek
arról szólni, a mit ott láttam; nem is szóltam én soha senkinek,
csak a plébános úrnak, meg a mesternek, meg a Jancsó komának, no
meg aztán a szekértárius úrnak, meg a nagyságos uraiméknak.</p>
<p>– Vissza tudnál-e oda menni?</p>
<p>– Így nem találnék oda, hanem ha onnét fujna a szél, a honnét
akkor fútt s a szememet bekötnék, akkor oda találnék.</p>
<p>– Ez megbecsülhetlen kincs, szólt Leander, Bálnai kezét
megrázva; ez pedig azonnal fölkerekedett, az ingoványban, úgymond,
találkozunk, többet nem szólt, hanem vette vándorbotját s éjnek
idején eltávozott. <span class="pagenum"><a name="Page_214" id=
"Page_214">-214-</a></span></p>
<h2>A FUKAR VÉGPERCZEI.</h2>
<div class="clearfix">
<div class="poem figright">
<div class="stanza"><span class="i0">Meghalok, meghalok… A
temetőn<br /></span> <span class="i0">Nyugodni
akarok.<br /></span></div>
<p class="i7"><i>Népdal.</i></p>
<div class="stanza"><span class="i0">Csináltatsz-e
nekem<br /></span> <span class="i0">Diófa koporsót? –
–<br /></span> <span class="i0">Eltemetsz-e engem temető
szélébe?<br /></span></div>
<p class="i7"><i>Népdal.</i></p>
</div>
</div>
<p>Halványan pislog a mécs a haldokló fukar ágyánál.</p>
<p>És a mécs élete hosszabb leend, mint azé, ki azt
meggyújtotta.</p>
<p>A kór öreget rázza a hideg, fogai vaczognak, s az ágya fejénél
virrasztó halál lehellete hideg verítékben gyűlik meg homlokán és
senki, senki sincs, ki azt onnan letörülné, ki egy utolsó imádságot
mondana el a haldokló előtt, ki zavaros szemeit az örök álomra
lefogná, még csak egy kutyája sincs, mely halálát megordítsa.</p>
<p>Ilyen rideg a fukar kimulása.</p>
<p>Csak egy ember jelent meg éjjelenkint ablaka alatt – s az
halálos ellensége volt, Gyékény Márton, ki a beteg gyér álmait
ilyen szavakkal zavarta fel koronkint:</p>
<p>– Vén zsugori! alszol-e? Én vagyok itt közeledben, halálos
ellenséged; kivánom, hogy ne legyen csendes kimulásod.</p>
<p>És e kisértő eljött este, eljött éjfélkor, eljött a hajnal előtt
átkokat kiáltani be a haldokló ablakán.</p>
<p>Kérlelhetlen volt ő, mint a halál.</p>
<p>Éjfél nem messze már; a lélekzet rövidül, a szemek egy résztvevő
arczot keresnek és nem találnak; a pénzes láda mellett egy
gyalulatlan fényű koporsó nyúlik. A vén Gáspár nem retteg a
haláltól, hanem attól, hogy pénzeit nem viheti magával.</p>
<p>A teremtő ige azt mondta: ember, birjad a földet! az
<span class="pagenum"><a name="Page_215" id=
"Page_215">-215-</a></span> enyészet ezt mondja: föld, birjad az
embert! és az ember szegényen megy ki a világból, mint bele jött és
Körmös Gáspár nem fogja pénzeit megszámlálni többé.</p>
<p>Lehunyta szemeit és azt hivé, hogy meghalt és rémlék előtte,
mintha a meghaltak álmodnának és álmodott iszonyúakat.</p>
<p>Kincsei jelentek meg előtte; a világ öt részei látták őket
vándorlani; piszkosan, kopottan jártak kézről-kézre azok, hosszú
útakat vándoroltak idegen országokban, s siralmas pengésök
emlegetni látszott a nyugalom hajdani éveit s a gyöngéden szerető
Gáspár apót.</p>
<p>És azt álmodá továbbá Gáspár, mintha ő is egyike volna azon
aranyaknak, mik az ige hirdetése közben elszéledvén, az ábrahámiták
tíz körme között fennakadnak.</p>
<p>Gáspár az ilyen kezek közé jutott aranyon saját képét látta, azt
a sáppadtat, vonaglót, s úgy rémlék előtte, mintha az uzsorás
pokoli gyönyörrel legeltetve szemeit aranysárga arczán, őt, az
aranyat, körül akarná faragni!</p>
<p>Megborzadt ez iszonyattól Gáspár; ő ily kínokkal soha sem gyötré
szeretett pénzeit.</p>
<p>– Segítség! halál! ordítá; vére fejébe tolult, s egy görcsös
rándulással felszakítva álma bilincseit, még egyszer életében
felébredett.</p>
<p>Nehéz veríték csorgott alá homlokáról.</p>
<p>– Szegény pénzeim! nyögé hagymázos ábrándjai közt, mi lesz
belőletek, ha én meghalok? Fázni fogtok és fáradni sokat, kopott
ruhában, piszkos ruhában. Ki fog benneteket gyöngéden szeretni?
Senki, senki. Ki fog benneteket őrzeni, mint szemefényét? Senki,
senki. Ki fog rólatok gondolkozni halála óráján? Csak én, csak én.
S újolag néhány percznyi merev s csüggeteg mélázásba merült a
haldokló fukar, miközben csak a halál-órát verő pók kopogásai
hallatszottak ágya deszkái közt.</p>
<p>Végre fölmereszté száraz szemeit, kinyujtá, s egy erőszakos
szökéssel felvetve magát keskeny ágyából, ládája és koporsója közé
rohant, csontjai zörögtek mint egy diószsák; <span class=
"pagenum"><a name="Page_216" id="Page_216">-216-</a></span> oda
vonszolta magát pénzeihez, rájok borult, összecsókolta, könyeivel
áztatta azokat s érzékenyen zokogott. Mikor sárga barázdás arczát
felemelte, azon a legigazibb fájdalom volt kifejezve. Azután
koporsójára tekintve s egyet megragadva erszényei közül, azt
kiemelni erőködött, át akarta rakni pénzeit koporsójába, s azután
rajtok fekve halni meg; azt hitte, hogy majd úgy fogják eltemetni,
– azonban már nem volt annyi ereje, hogy azt onnét
kimozdíthassa.</p>
<p>– Milyen nehéz! susogá, azon gyöngéd szeretettel tekintve
erszényeire, melylyel egy haldokló apa tekinti szép reményű
gyermekeit, kiket idejekorán el kelle hagynia.</p>
<p>Érzé, hogy órája nemsokára ütni fog.</p>
<p>Ekkor úgy rémlék előtte, mintha kis homályos ablakát kívülről
beütnék s rajta egy kéz nyulna be, mely szüntelen növekedik, míg
kisértetes hosszúságában az ajtóig elér, arról a keresztvasat
leemeli, a tolózárt félre húzza s ismét visszavonul az ablakon.</p>
<p>Az egy horogcsáklya volt.</p>
<p>– Héh! gyilkosok! rablók! rikácsolá a haldokló, fegyverei után
nyuladozva, de tagjait megkötötte a közel halál keze. Rabló! hörgé,
s háttal pénzeire rogyott, mintha testével akarná azokat
védeni.</p>
<p>Az ajtó megnyilt s a kimuló előtt Körmös István állott, testvére
fia.</p>
<p>– Mit? mit akarsz te? miért jöttél? én nem híttalak. Miért jösz?
nekem már nincsenek pénzeim, elástam őket.</p>
<p>– Jól tetted. Nekem is voltak vágyaim, reményeim, én is elástam
őket.</p>
<p>– És e szerint nincs is szükséged pénzeimre?</p>
<p>– Nincs.</p>
<p>– Ezt szeretem hallani, te derék fiu vagy Pista. Kár, hogy olyan
szegény legény vagy, de én mégsem segíthetek rajtad. Magam is
koldus vagyok, nincs egy falat télire valóm sem, sem egy darabka
fára; azt sem tudom, hogyan <span class="pagenum"><a name=
"Page_217" id="Page_217">-217-</a></span> fogom megérni a tavaszt.
Szólj, ha megtudnád, hova vannak ásva pénzeim, mit tennél?</p>
<p>– Mélyebben ásnám el azokat.</p>
<p>– Jer! jer, ölelj meg! Te derék, jó lelkű fiu vagy. Az öreg
hosszú, száraz karjait reszketve rakta a fölébe hajló ifju
vállaira. – Hát mondd el, miért jöttél? Hallottad ugy-e, hogy beteg
vagyok? Látod, pedig nem igaz. Semmi bajom sincs. De mégis
szeretem, hogy itt vagy. Kivált hogy pénzre nincs szükséged. Tudom,
hogy azóta felszaporítottad azt az ötszáz forintot, a mit tőlem… no
de hiszen az már elmult; majd úgy is visszaadod azt nekem egyszer –
tudom – kamatostul… A kamatok kamatjait – azokat oda engedem…
Pedig, ha tudnád, hogyan kell nekem a pénz.</p>
<p>– Kell neked a nyugalom, öreg. Kelj innét a hideg ládáról és
feküdjél le, majd kimelegszel. Ki gondolta, ilyen pőrén fölkelni
ágyadból? olyan hidegek tagjaid, mint a jég. Feküdjél le és aludd
ki magad.</p>
<p>– Nem, nem; hebegé az öreg; nekem semmi bajom sincs; szeretek
itt üldögélni, itt hűselni (fogai vaczogtak) olyan melegem van…</p>
<p>– Mint egy halottnak, suttogá magában az ifju s az öreget,
ellenkezése daczára is, fel akarta emelni ládájáról.</p>
<p>– De várj! Esküdjél meg hát, hogy nem fogsz nyulni pénzeimhez,
esküdjél meg, akkor lefekszem.</p>
<p>– Mire esküdjem, öreg? Semmi sincs, a mit szeretnék, semmi
sincs, a mitől félnék, hacsak a kétségbeesésre, vagy a boszúra nem
esküszöm.</p>
<p>– Jól van, jól van; a kinek bosszú kell, annak nem kell pénz;
hát megállj, emelj el innét, de ne tégy fel ágyamba, nem akarok
aludni többet. Jer, nyisd fel a ládát, de igérd meg.</p>
<p>– Tehát még nem ástad el?</p>
<p>– Vigyázz! megesküdtél, nem szabad elvinned! rikácsolá gyermekes
félelemmel a haldokló, száraz ujjait meggörbítve <span class=
"pagenum"><a name="Page_218" id="Page_218">-218-</a></span> s vadul
tekintve fel, mint egy fészkét még haldokolva is védő vad
madár.</p>
<p>– Nem esküdtem; hanem hol van egy kapa? majd eltemetem őtet.</p>
<p>– Köszönöm, köszönöm, az Isten áldjon meg érte! de mégis ne tégy
úgy, hanem rakd át ide a koporsóba, – a párnát fejtsd fel, – oda a
gyaluforgács közé töltögesd be. Velem akarom őket vinni, velem
aludjanak a sírban. Az öreg lankadtan vonszolta magát az ifju
lábaihoz, s reszketve ölelte át annak térdeit, mintha megváltója
térdeit ölelte volna, bűneit lekönyörgendő.</p>
<p>– Legyen! szólt öcscse, s a szalmapárnát fölfejtve, abba az
erszényeket egyenkint kiürítette.</p>
<p>A haldokló szemei lázas örömben kisérték kezeit, míg a párnát
újolag összevarrta. Iszonyú volt viaszsárga kiaszott arczán a
természetkívüli öröm mosolygása.</p>
<p>– No most fektess rá! szólt s arczát a halál szeplői verték
ki.</p>
<p>István felnyújtóztatta a haldoklót koporsójába.</p>
<p>Gáspár boldog elégülettel helyezte magát a szomorú sírágyba,
mint mikor hosszú útak törődései után otthon saját ágyában fekszik
a magát kipihenő.</p>
<p>– Már most szegezd reám a koporsófedelet.</p>
<p>– Hova gondolsz öreg, meg akarsz fulladni alatta?</p>
<p>– Mindegy, egy óra elébb, vagy utóbb! szegezd le!</p>
<p>– Te őrjöngsz, nem vagy eszeden; próbálj imádkozni.</p>
<p>– Szegezd le! rikácsolá a halálfia kétségbeesetten.</p>
<p>– De hát ha még meggyógyulsz?</p>
<p>Az öreg szemei üvegesedni kezdtek, arczát szederjes foltok ülték
el, álla lecsuklott, még egyszer görcsösen fellökte magát s száraz
karját fölemelve hörgé:</p>
<p>– Átok reád! mert meg akarsz lopni, azért nem szegezed le. Meg
akarsz rabolni!</p>
<p>István rátette a koporsófedélt s két hosszú szeget ütött bele.
<span class="pagenum"><a name="Page_219" id=
"Page_219">-219-</a></span></p>
<p>– Boldog vagyok! sóhajtá az elevenen lezárt s lelkét koporsójába
lehelte.</p>
<p>Az ifju egy ideig némán bámult a koporsó fedelére rótt hosszú
fehér kereszre, míg gondolatjai azon sötét keresztet rajongák
körül, melyet szívében viselt. Azután előkereste a meghalt
derekalja alól annak kulcsait, s egy fali szekrényt kinyitott
velök, melynek legbelsejéből egy pecsétes iratcsomót vett magához,
s a szekrényt újolag bezárva, a szobát sietve elhagyá.</p>
<p>Azon iratcsomó foglalta magában idősb Bálnai házassági
szerződését, végrendeletét és egyéb hagyományait, mikből kiderült,
hogy Lilla nem Gyékény Márton leánya.</p>
<p>A bezúzott ablakon hiuz szemekkel bámulta e jelenetet egy ismert
fő, a jó szomszéd Gyékény Márton.</p>
<p>Halványan pislog a mécs a fukar koporsója fölött.</p>
<h2>A KEGYES FÉRFIU.</h2>
<div class="clearfix">
<div class="poem figright">
<div class="stanza"><span class="i0">Ne bántsd azokat<br /></span>
<span class="i0">A mohosult sírhalmokat.<br /></span></div>
<p class="i7"><i>Népdal.</i></p>
</div>
</div>
<p>A fukart eltemették; eltemették emlékezetét is.</p>
<p>Senkit nem szeretett, őt sem szerette senki; jó szót nem adott a
búslakodónak, kenyeret a koldusnak soha, s kiséret nélkül vitték ki
a temetőbe.</p>
<p>Ott nem fogja őt siratni senki, keresztfáján nem fog lebegni
fátyol, sírján virág nem fog virulni; le lesz az tapodva s benőve
vad tövisekkel, keresztfáját legközelebbi télen felfűti a
sírásó.</p>
<p>Hát a gyűlölség meghal-e? Eltemetik-e a boszút? s az üldözés
ellen biztosít-e a sír? Tudja-e valaki gyűlölni a halottat?</p>
<p>Gyékény Márton késő este ellenségét látogatni megy, vállán
kapával. <span class="pagenum"><a name="Page_220" id=
"Page_220">-220-</a></span></p>
<p>Az éj embergyűlölő, az eső szakad, a szél zúg, a jegenyeerdőkben
harsogás hallik, milyen ezer trombiták hangja; a világvégi negyven
napok egyike lehete ehhez hasonlatos.</p>
<p>A jó ebet nem verik ki ilyenkor s Gyékény Márton ellenségét
látogatni megy, vállán kapával.</p>
<p>Minden élő lény rejtekhelyét keresi, a bagoly odvába vonja
magát, a farkas berke bozótjai közé, s az ember tűzhelye mellé.</p>
<p>Örül, ki szeretett családja körében megvonulva, nyugton
hallgatja, mint zúg és tombol a kéményekben a zivatar – s Gyékény
Márton ellenségét látogatni megy, vállán kapával.</p>
<p>A temetőhöz ér; vadul széllyel tekint, körül emberhangtalan éj,
csak a zivatar üvölt és a halálmadár huhog; a temetői keresztek
kisértő alakot öltenek, a sírok felett lidércz bolyong, meztelen
koponyák vigyorognak itt-ott kékes phosphor fénynyel szürkítve;
odvas sírok üregeiben a lecsorgó víz oly hangokat ád, mintha a
sírlakók szuszogva és nyöszörögve fordulnának meg koporsóikban. Az
ákászok vagy tán a holtak lelkei nyögnek, fohászkodnak a széltől
ingatva. Ez nem azon idő, melyben a jó lelkek járnak.</p>
<p>Végre egy letapodott sírhoz ér az éj madara s ott
megállapodik.</p>
<p>A sírt ma hányták föl, de ha az eső úgy akarja, holnap nem
fogják nyomát megtalálni.</p>
<p>A sír még csak föl sincs hantolva.</p>
<p>A kegyes férfiu belevágja a sírba kapáját.</p>
<p>Ez ellenségének sírja, a fukaré.</p>
<p>Feldúlja a halmot.</p>
<p>Tán sajnálja tőle azon szomorú nyugodalmat, melyet annyiszor
kívánt néki? Tán azt akarja, hogy a zápor mossa meg koporsója
födelét? Tán még egyszer meg akarja őt átkozni alvó poraiban?</p>
<p>Nem, nem! a fukar halálának éjén ott leskelődött a <span class=
"pagenum"><a name="Page_221" id="Page_221">-221-</a></span> kegyes
férfiu szomszédja ablakán s most zivataros éjnek idején eljött a
halottat megrabolni.</p>
<p>Sietve dúlta fel a sírt.</p>
<p>Izzasztó munkája közben sokszor széttekintett. Mi nem láttunk
egyebet a sötétségnél, de ő lát rémes fenyegető alakokat, mik
kezeikkel nyulnak felé; olykor úgy rémlik előtte, mintha hideg
csontkezek czirógatnák végig arczát, s feléje hajló arczok
susognának fülébe üdvetlen szavakat; de a kegyes ember megrögzött
gonosztevő, s talál nyugtató gondolatokat fellázadt lelke számára –
és tovább ás.</p>
<p>Már a koporsó tetejét korholja kapájával, ekkor egy gondolat
villan meg agyán, – rémes, hajborzasztó, – mitől a lélek rázkódik
meg belsejében.</p>
<p>– Ha még élni találna!!</p>
<p>De a kegyes ember tudja, hogy mit fogna tenni akkor és tovább
ás.</p>
<p>A koporsó végre egészen ki lőn kaparva, a kegyes férfiu vésőt
vőn elő és kalapácsot, hogy annak födelét fölfeszítse.</p>
<p>E perczben úgy tetszék, mintha kutyaugatást hallana.</p>
<p>Borzadva húzta össze magát és hallgatózott; – tompán ugatva
közelge az eb s jól ki lehete venni, a mint a sírok között ugrálva,
dühösen keresett valakit.</p>
<p>Azután egy emberi hang hallatszott, – a sírásó szava, a mint
kutyáját hítta, s később, hogy az nem szünt meg ugatni:</p>
<p>– Ki van ott? kiálta.</p>
<p>Márton ijedten oltotta el lámpáját.</p>
<p>– Ki az? kiáltá újra a hang.</p>
<p>A kutya mindig közelebb szaglászott, ekkor nehézkes léptek
hallatszottak, kisérve dörmögő hangoktól, mintha valaki a sáros
fűben, a sírok között árkon, bokron keresztül törtetne; a kutya
előtte futott, mindig élesebben hangzott nyugtalan, ijesztő
csaholása, már-már a feje felett hallá azt szuszogni a kegyes
férfiu s tagjai megzsibbadtak a félelemtől.</p>
<p>A lépések követték a kutya nyomát, hirtelen azonban <span class=
"pagenum"><a name="Page_222" id="Page_222">-222-</a></span>
megfordítá irányát az eb, dühös csaholással csapott el a dúlt sír
mellett s egy az árokparton álló ákásznak rohant, arra dühösen
felugatva.</p>
<p>A temető-őr is elhaladt a sír mellett, a nélkül, hogy a sötétben
annak szétdúlt állapotját észrevette volna, ha egy lábnyommal odább
lép: bizonyosan bele fogott volna esni.</p>
<p>Márton szabadabban kezde lélekzeni, a hogy a távozó lépteket
hallá, s vizsga fejét vigyázva felütve a sírból, félénken utána
nézett a sírkerülőnek.</p>
<p>Az eb folytonosan ugatott egy ákászfát, melyről néhány varjú
látszott lomha repüléssel odább szállani.</p>
<p>– Ejnye no, bomlott kutyája! hogy ugatja azt a varjút, azt
gondolom, tolvajt érez! Czoki haza! dörmögé a sírásó s valami
nyomatékos okkal oldalba hajítván az ebet, az vonítva szaladt haza,
a sírásó pedig folyvást czammogott utána. Még azután sokáig
hallatszott fenyegető üvöltése a bezárt ebnek.</p>
<p>Márton úrnak roppant ellenszenve volt az ebek iránt, kivált
most, midőn minden hangról azt hitte, hogy az ő árulója.</p>
<p>Ismét meggyujtotta lámpását, azt a koporsó mellé letevé s
elkezdé annak födelét felfeszíteni.</p>
<p>A födél engedett, a szegek kijöttek s a koporsó feltárult.</p>
<p>Egy félig elfojtott rikoltás tört ki a halottrabló ajkán.</p>
<p>Ellensége, az eltemetett, kinyilt szemekkel, kinyilt ajkakkal
feküvék ott; mintha a jégszemekkel ő reá tekintene, mintha e
szinehagyott ajkak hozzá akarnának beszélni; a halott két keze
fejéhez volt emelve és haja szétkuszálva.</p>
<p>Első pillanatban azt hitte a kegyes férfiu, hogy az ember él,
oly valami túlvilági, kisértetszerű volt le nem csukott szemei
tekintetében, s őrült ijedtséggel kapott annak melléhez.</p>
<p>Az a hörgő halotthang, mely e nyomásra annak nyitott ajkain
felszállt, mint egy elmaradt utóhang az elköltözött élet szavaiból,
valami rémületes volt; végre meggyőződék <span class=
"pagenum"><a name="Page_223" id="Page_223">-223-</a></span> felőle,
hogy az ember meg van halva s iparkodék annak szemeit lecsukni.</p>
<p>Hanem a balszem, valahányszor lecsukta, mindannyiszor ismét
lassan felnyilék s reá bámult.</p>
<p>Azt mondják, hogy a mely halottnak a szeme kinyilik, az még
valakit vár maga után.</p>
<p>Végre sikertelen törekvései után kivette Márton a halottat
koporsójából, arczczal a földre fektette, hogy rá ne lásson többé,
s kihúzta alóla a pénzzel telt párnazsákot, azt dereka körül
kötötte, azután a holtat ismét visszafekteté, homokot szórt
arczára, s a koporsófedelet újra leszegezé.</p>
<p>– Holtod után is boszúmat állom rajtad! susogja magában, azzal
lámpáját kioltja, sötétben marad, s még egyszer magasztosan
ingerült félelemmel visszatekintve a sírba, sietve készül abból
felkapaszkodni, midőn hirtelen a sír fenekéről egy erős kéz, erős,
mint a halálé, megragadja öltönye szárnyát, s egy iszonyú
kiáltással visszarántja a koporsóra.</p>
<p>Az embert ott ütötte meg a guta ijedtében.</p>
<p>Midőn a koporsófödelet leszegezte, hosszú kaputja szárnyát
odaszorította, és nem jött ki többé élve onnan.</p>
<hr class="tb" />
<p>A mint ez megtörtént, sietve mászott le egy alak amaz
ákászfáról, melyre a sírásó ebe felugatott, s a sírhoz rohanva, a
felett megállt, éles hangon kiáltván:</p>
<p>– Sírásó! ide, egy sírban két halott van!!</p>
<p>Ez volt Bálnai Körmös István.</p>
<p>Gyékény megleste őt, de ő is megleste a kegyes férfiut.
<span class="pagenum"><a name="Page_224" id=
"Page_224">-224-</a></span></p>
<h2>A BOLDOG EMBER.</h2>
<div class="clearfix">
<div class="poem figright">
<div class="stanza"><span class="i0">Magamban nevetem az egész
világot.<br /></span></div>
<p class="i7"><i>Népdal.</i></p>
</div>
</div>
<p>Hol? merre? Ki tudná megmondani? Messze, ember nem járta helyen
lakott egy boldog ember, – egy boldog ember, ki e boldogság helyett
az ég minden csapásait érdemelte volna.</p>
<p>Neve átkozva volt, és lelke fekete, és kezei vértől
foltosak.</p>
<p>S ez ember mégis boldognak nevezé és boldognak érezte magát.
Mintha nem is volt volna Isten az égben!</p>
<p>Ki áldotta meg őt?</p>
<p>Egy kisded szoba, melyben boldogságával együtt lakik; rugalmas
üveg-szőnyeg borítja falait, melynek színei a szivárványnál
ragyogóbbak. Kedves, sötét hely, hova csak megtörve jár a napvilág,
gond és bú nem járnak semmi alakban; az ablakokra kívülről a
jerikói rózsa indái borulnak kövér bőrleveleikkel, piros virágait
szelid méhek döngik körül s a fonadékain átszűrt estfuvallat
élveteg illatkeveréket, ezer virágból szedettet ver be a
szobába.</p>
<p>Benn egy zöld kalitban énekes hímfürj pitypalattyol, kívülről
társai felelgetnek neki; kis lyuggatott katulyában a «cicada
sonora» ver ismeretlen lélek-hangszerű dallamokat, s egy fali óramű
hullámhangjaiban megragadó ismeretlen dalműveket zeng le az
érczhenger, mik úgy hangzanak, mintha kisebb-nagyobb üvegcseppek
hullanának csendesen álló tó vizébe.</p>
<p>Az ablakfüggönyök félig le vannak eresztve; a napvilág besüt
alattuk és a rózsalevelek között, s gömbölyű képletekben rajzolja
magát a sokszínűen hímzett selyemszőnyegen.</p>
<p>Egy márvány-asztalon, pompás kék és fehér porczellán vedrekben
ritka és alakra s színezetre gyönyörű virágok <span class=
"pagenum"><a name="Page_225" id="Page_225">-225-</a></span>
tenyésznek, lángszínűek, fényesek, hosszan kilógó ezüst hím
rojtokkal, sötétzöld húsos levelek között, miknek csodásan-édes
illatja a lelket birná elaltatni; a vedrek aranyozott emaillos
ékvényekkel vannak felczifrázva.</p>
<p>Minő pazar fény! Mennyi ezüst és arany! Mennyi ragyogó drágakő!
Kényelem mindenütt, élv, ragyogvány, magas ízlés! Tündérország!</p>
<p>Legbenn a szoba mélyén, a nyugalmas, leszőnyegezett mélyedésben,
hová csak sűrű selyemfátyolon keresztül hat a napvilág, az illatos
nyugágy forró lehelletétől részeg levegőben, ott nyugszik a
habkönnyű selyempárnákon egy ifju nő; szép, mint a költészet első
szerelemálma, tagjai gyöngédek, mint a vert hab; haja fekete és
fénylő, szétbomlottan ezer gyűrűben fekszik a fehér párnán s a
fehér vállakon; arcza alig pirul, az is az álom pírja rajta, de
annál teljesszínűbbek nyíló ajkai, a nedves, piros, élvigérő ajkak,
miken ember számára egy kicsiny, de kedves foltja maradt meg a
paradicsomnak; halántékain gyöngéden átkéklenek az erek, szemöldei,
mintha csak rajzolva volnának; gömbölyű karja feje fölé van emelve,
félfeléről rózsaszín visszárnyékot vet rá a szőnyegen át belopózó
világ. Fehér nyakát egy sor piros gyöngy öleli át. A könnyű
bársonypaplan térdeig lehull róla, s a finom simuló patyolat minden
emelkedéseiben és hajlásiban elárulja a vénusi termet kecseit.</p>
<p>Alszik, – virágillatot szí be, balzsamot lehel vissza
pihegéseiben.</p>
<p>Mellette, kék ernyővel elfalazva, melynek ultramarin színébe
ezüstszín lepkék látszanak beszőve, egy rózsafa bölcső himbolyg,
pirossá fényesítve, arany gombokkal és faragványokkal ékes; benne
fehér vánkosokon, hószín pólyában egy szép kis gyermek fekszik; nem
igen piros, talán beteg? noha pólyája és vánkosai repkednek a piros
szalagoktól.</p>
<p>De ez nem alszik; szemei, a sötétfekete szemek nyugtalanul
forognak széttekintgetőleg; nyöszörg, kér, nyugtalankodik
<span class="pagenum"><a name="Page_226" id=
"Page_226">-226-</a></span> s végre kényeskedő beszédes sirással
szól bele a csendbe.</p>
<p>Azt állítják, hogy az anyát és gyermekét érzéki sympathia köti
össze, mely által megérti annak szótagtalan állati siránkozásiból
minden bajait, kivánságait; megtudja, mikor adjon neki vizet, vagy
orvosságot, csókját vagy keble tejét, s ez ösztöni rokonszenv
legmélyebb álmából felkölti őt, ha gyermeke ébred.</p>
<p>És a fiatal nő az illatos nyugágyon nem ébred fel.</p>
<p>A szegleten az ágymenyezet függönyei mögött kis márvány kandalló
van rejtve. Czedrusfa és szultánfüstölő égnek benne. Az illatos kék
füst áthat a szőnyegen, s a fiatal hölgy álmát még mélyebbé és
kábultabbá teszi. Tagjain meleg pir ömlik el, lehellete forró,
keble hulláma száll és emelkedik.</p>
<p>A kis gyermek folyvást sír és nyüzsög.</p>
<p>Ekkor az ágyszőnyegek széllyelválnak, s rajtok egy arcz tekint
be, egy halavány férfi arcza, egymáshoz közel szorult szemekkel és
picziny ajkakkal. Hajfürtei illatos olajtól fényesek, öltözete
eszményi. – – Ez a boldog ember.</p>
<p>Ime mind ez öröm az övé, mind e virág az ő számára nyílik, mind
e kéj érte terem; gondja nincs, legalább nem látszik lenni, mindig
telve előtte az öröm pohara, ő boldog. Még reményei is vannak.</p>
<p>Lehajlik a síró kisdedre, az megismeri őt s sírása kaczagásra
válik, apró kis kezeit örömrepesve nyujtja felé; ő felveszi a
gyermeket, ringatva lapdáz vele kezei közt, minek az szertelenül
örül; majd az órazenét hallatja vele, s midőn a kis gyermek
figyelve felüti picziny ujját s eszmélve szól egyes szótagokat: a!
– – apa! – s hozzá picziny ajkait oly módosan illesztgeti: az apa
szíve megtelik az örömérzetek legkedvesebbikével, érzi, hogy egy
lény van a világon, kinek boldogsága az ő kezébe van letéve, kinek
lelke az ő lelkéből van szakítva, kinek ártatlan szíve őt szeretni
fogná még akkor is, ha az egész világtól el lenne taszítva;
szeretni fogná és ragaszkodnék <span class="pagenum"><a name=
"Page_227" id="Page_227">-227-</a></span> hozzá, ha minden ajk
«bűnt», «átkot» kiáltana is fejére. Megcsókolja a kis gyermeket,
megcsókolja számtalanszor; a gyermek kaczagva néz fel reá, azután
mintegy érezve a rokonszenvet, mely kettőjöket összeköti,
kényelmesen elhagyja magát, szemeivel mindig mélyebben pillant,
végre lezárja azokat s elalszik.</p>
<p>Az apa visszateszi őt bölcsöjébe, az ernyő fátyolhálóját
összehúzza fölötte, melléje térdel s imádkozik.</p>
<p>Boldog ember, még imádkozni is tud!</p>
<p>Azután az alvó nőhöz lép a boldog ember.</p>
<p>A hölgy arcza hirtelen minden vonásiban elváltozik, elkomorul, a
mint a férfi álomgőzkörébe lép.</p>
<p>Ez gyöngéden fölébe hajlik, a nő szemöldei összehúzódnak, keble
lázadtan piheg, a férfi megcsókolja az alvó márvány homlokát, ez
egy convulsiv sikoltással felriad, s nagy fekete szemével merően,
hidegen néz a férfira.</p>
<p>A nő tébolyodott.</p>
<p>E hideg, zavart tekintet, e szótlanul nyilt száj, az elmezavar
mysticus jelleme a szép vonásokon, mind azt beszélik, hogy a lélek
saját lakában idegen, az eszméknek nincsen királya.</p>
<p>– Rosszat álmodtál, édesem? úgy felijedtél, szól hizelgő
simulással a férj, s a nő fehér kezét arczához nyomja.</p>
<p>– Rosszat, felel ez suttogó hangon, szemei félénken tétovázva
néznek szét a szobában, azután a férjhez hajolva, annak fülébe súg:
«A kigyó a gerlével párosult».</p>
<p>A férfi érzi az iszonyú szorítást, melylyel a hölgy fehér ujjai
őrült erőben sajtolják össze kezét.</p>
<p>– Ha a kigyónak és a gerlének gyermeke lesz, mi lesz annak neve?
Kigyógerle, vagy gerlekigyó? szárnyas kigyó lesz-e az, vagy
fulánkos galamb?</p>
<p>A férj néma, bánatos megadással hallgatta az őrült szavait.</p>
<p>Merően, feszülten néze a férfi szemeibe, s azután vadul ölelte
magához annak szőkefürtös fejét:</p>
<p>– Kék szemed van, az égnek is kék szeme van; de a <span class=
"pagenum"><a name="Page_228" id="Page_228">-228-</a></span> tónak
is kék szeme van, melyben a kigyó lakik. Te fekete lélek, fekete
lakója a kék ablakú háznak!</p>
<p>Azután hirtelen megkapta a piros gyöngyfüzért nyakán, s azt egy
rántással ketté szakítva, a gyöngyöket szétszórta az egész
szobában; a zselyemzsinóron maradt gyémántkeresztkét a férjnek
nyujtva:</p>
<p>– Vén bűnös, nesze imádkozzál! azután félre fordult, ágya
szőnyegei közé temette magát, és sírt kérlelhetlenül zokogva. Sűrű
könyei öltönye patyolatára gördültek.</p>
<p>A boldog ember iszonyodva fordítá el onnan arczát.</p>
<p>A sírás megszünt. Jéghideg kéz simult végig homlokán.
Felijedt.</p>
<p>– Félsz tőlem? nem tudod, hogy ki vagyok? A gyűlölség és a
szerelem két ellenséges család, e kettőnek ölelésiből született
leány az őrültség; az én vagyok. Félj tőlem. Szám éget és kezeim
fojtanak.</p>
<p>A férj nem állhatja ki tovább e lángszemek befolyását, gyermekét
veszi kezébe, azt hive, hogy tán ez ajándék meg fogja engesztelni
az őrült szívében lakó sárkányt, oda fekteti azt a nő mellé.</p>
<p>Kimagyarázhatlan ellenszenv.</p>
<p>Alig fekszik a gyermek anyja mellett, midőn ijedten felsír s
magát pólyája kötelékeiből erőködik kibontani.</p>
<p>A nő pedig mint elijesztett vadállat, mely a mágusz
bűv-pillantásai előtt elszörnyed, ágya legtúlsó szegletébe húzza
össze magát, ott keblébe vonja arczát, fekete hajzata kigyókká
göndörül, két fekete szeme szilajon villog elő leránczolt szemöldei
alól. Fél hozzá nyulni a gyermekhez.</p>
<p>A férj kétségbeesetten akarja erőtetni a dolgot.</p>
<p>Fölemeli a kisdedet, s a hölgy karjaiba teszi. Delejes rángások
érik mind a kettőt. Az anya egy öleléssel szinte agyon szorítja
gyermekét.</p>
<p>A gyermek éhes és végre szembehunyva keresi a keblet, melynek
melegétől irtózik, az élet első forrását.</p>
<p>Az anya mondhatlan kínok közt, fel-felmeredő szemekkel és fogait
csikorgatva hagyja általa színi keble nektárját, <span class=
"pagenum"><a name="Page_229" id="Page_229">-229-</a></span> míg a
gyermek percz mulva eltaszítja magától a keblet, s félre fordulva
hányja ki az anyatejet.</p>
<p class="center">* * *</p>
<p>Ez a nő – Lilla.</p>
<p>A férj, a boldog ember, Góliáth Péter.</p>
<p>A kis gyermek kettőjük gyermeke.</p>
<p>Góliáth Péter szenvedélyesen szereti nejét; midőn először
meglátta őt, már érzé, hogy e leány lesz az, kiért élte mindenét
áldozatul fogja vinni.</p>
<p>Meg is tette.</p>
<p>A hölgy első pillanat óta gyűlölé őt kimondhatlan utálattal, s
érezé, hogy e férfi lesz az, ki miatt élte mindenét el fogja
veszteni.</p>
<p>Úgy történt.</p>
<p>Góliáth gyűlöletet talált szerelem helyett; de ez csak forralá,
nem hűté szenvedélyét.</p>
<p>Nem láta módot őt elnyerhetni.</p>
<p>Apja körlevelet bocsátott ki ellene, mely miatt bujdokolni
kellett és kerülni az emberek tekintetét, s e körülmény minden
útját elzárá rohanó indulatainak.</p>
<p>Ekkor egy ördögi sugallat azt mondta neki, hogy mind ezen
lehetne segíteni, ha a vén Dömsödi nem élne.</p>
<p>Tudtára esett, hogy apja egy ingovány közepén magános szigeten
házat építtetett, minden kényelemmel ellátva, hova egy leányt akar
rejteni, kibe szerelmes s kit valahonnét rabolni, vagy megvenni
készül.</p>
<p>Az alkalom csábító volt; ő épen így akart tenni. Minden
körülmény mintha épen számára lett volna teremtve.</p>
<p>A vén Dömsödi e szigetbe gyűjté kincseit, s nehány hét múlva
eltünve a világból, vagyonai csőd alá jutandottak, míg János úr,
kéj és kényelem közt, senkitől nem környezve, élte volna le vénsége
napjait, a nélkül, hogy valaha éltében megtudták volna az illetők,
hogy él-e és hol?</p>
<p>Mindezeket Péter apjának fekete szolgájától tudta meg, kit ez
árulásra sem pénz, sem igéret nem kényszeríte, hanem egy húsz
esztendős boszú. <span class="pagenum"><a name="Page_230" id=
"Page_230">-230-</a></span></p>
<p>Húsz esztendő előtt egy szép pórleányt, kit az afrikai
szeretett, Dömsödi elcsábíta. A szerecsen eltemeté a leányt, de nem
boszúját, s midőn az apa terveit a fiunak felfedezé, kihűtötte
azt.</p>
<p>Dömsödi megöletett; a sors úgy akarta, hogy nem csak a fiu
akaratja, de fia keze ölje meg őt; s ugyanaz nap rabolta el Lillát
a báró, midőn egy férfi kiséretében a városba kocsizott.</p>
<p>A fekete oda vezette őt a szigethez; mindent úgy talált, mint
előre képzelé, kényelmet, fényt, biztos elrejtettséget, kincseket,
a mennyit el nem pazarolhatott, de a mire leginkább vágyott, azt
örökre veszve találta. A leány megtébolyodott.</p>
<p>Előre számítgatá magában, hogy hosszas együttlét alatt, midőn
kívüle emberlényt nem fog láthatni, gyöngülni fog az ellenszenv, a
nő simulni fog hozzá; hizelgés, engedékenység, áldozatok meg fogják
kérlelni szívét.</p>
<p>Mind e számításain vörös keresztet húzott át a sors. A leány
megtébolyodott.</p>
<p>A hirteleni benyomás, mit ez erőszakos tett okoza lelkében, a
hajdani tiszta szerelem, annak elvesztése, helyette ez őrült,
erőszakos szenvedély, összehasonlítások e kettő között,
kétségbeesés a szabadulás lehetetlensége miatt, úgy megrázák
lelkületét, hogy a mint Góliáth égő indulatában először átölelte a
leányt, kit tőle sem ég, sem föld vissza nem vehete, annak egy
tekintetével találkozott, mely csontjaiban a velőt hűtötte meg. A
hölgy megtébolyodott.</p>
<p>A bűn megtermé gyümölcsét: a büntetést.</p>
<p>Elzárta magát vele az ismeretlen oázba, s ha a végtelen mocsár
nem lett volna elég őt kizárni a világból, elég volt azon hír, hogy
Dömsödi gyilkosára halálitélet hozatott, s személyes leirása ezer
példányban kereng, minden város utczaszegletére felragasztva.</p>
<p>S ott kelle élnie egy őrülttel összezárva.</p>
<p>Később boldog remények kezdtek bimbózni lelkében. <span class=
"pagenum"><a name="Page_231" id="Page_231">-231-</a></span> Hitte,
bízott benne, hogyha e nő anya is lesz, ki fog gyógyulni lelke
nyavalyájából, mint erre számtalan példát tudott, vagy legalább
sejte.</p>
<p>De nem úgy történt.</p>
<p>Iszonyú kínok közt szülte meg a nő első gyermekét, s születése
órájától kezdve utálta azt kimondhatatlanul. És a gyermek viszont
taszítódott anyjától; nem szerették egymást.</p>
<p>Ez volt az első büntetése Góliáth Péter vétkeinek.</p>
<h2>A MOCSÁROK VIRÁNYA.</h2>
<div class="clearfix">
<div class="poem figright">
<div class="stanza"><span class="i0">Megátkozlak,
elhervadsz.<br /></span></div>
<p class="i7"><i>Népdal.</i></p>
<div class="stanza"><span class="i0">Megvagyok én búval
rakva,<br /></span> <span class="i0">Mint a borízű
almafa;<br /></span> <span class="i0">Kettő-három terem
rajta,<br /></span> <span class="i0">Mégis terítve az
alja.<br /></span></div>
<p class="i7"><i>Népdal.</i></p>
</div>
</div>
<p>Szép vagy te, oh termőfölde a töltött káposztának –
Magyarország!</p>
<p>Vannak te neked égig nyúló hegyeid, miken teremnek a hosszú
derekú fenyőfák és szinte hosszú derekú tót legények; vannak ismét
hegylánczaid, miken semmik sem teremnek, és tömérdek más hegyeid,
miken tűzlelkű borok teremnek; vannak végtelen láthatárú pusztáid,
de tele gulyákkal és ménesekkel; határtalan rónáid, hol egy szálfa
is erdő, de hol özöne van kenyérnek és kalácsnak; erdeidben makk,
tavaidban fogas, mocsáraidban nád terem! oh te szép vagy, s nem is
halt még meg senki határaidon belől éhen, bárha lett légyen
regényiró!</p>
<p>Szeretlek is én téged, mint a szilvás derelyét; de ezzel nem
mondom, mintha szeretnélek megenni, oh hazám! szívem elég tág
számodra, de keblem azon része, mely visel gyomor nevet, nem olyan
nagyravágyó. Oh, hiszen <span class="pagenum"><a name="Page_232"
id="Page_232">-232-</a></span> téged tizenhárom millió gyomor sem
bir elemészteni, sem tizenhárom millió fejnek tizenhárom millió
véleménye! (1844.)</p>
<p>Azután még igazgatni akarnak rajtad!</p>
<p>Az nem jut senkinek eszébe, hogy mi jó volna, ha a háta közepén
szemei volnának, hanem az igen, hogy utaid sárosak, hogy mocsaraid
töméntelenek, pedig én Istenem! ha mocsárok nem volnának, hát a
szegény gólyák hol élnének? ha mocsárok nem volnának, hát nád hol
teremne? ha nád nem teremne, hát a szegény ember mivel nádazná a
házát?</p>
<p class="center">* * *</p>
<p>Gyönyörű valami egy mocsár, minő például a Béla-Bora.</p>
<p>Álljunk csak ide a közepébe. Oh nem kell azért a sárba lépni,
egy kellemes zöld dombra fogunk állani, honnét az egésznek
széle-hossza belátható; maga e domb süpped ugyan egy kissé; a soha
le nem kaszált fű úgy tesz, mintha vízre volna épülve, pedig hajdan
e helyütt, hol állunk, óriási bükk- és egerfák rengetege díszlett,
a gyantanemű, tőzeg- és kőszén-rétegek alatt most is találtatnak
kővé vált, öllel át nem érhető töveik; messzebb szürke
gránittömegek szegik be a láthatárt, hosszú vörös kék erekkel
átjárva, tetejökön fekete bazalt oszlopok vonulnak végig, homlokuk
zöld mohával benőve, menetelesebb oldalaik szőlőikkel beültetve,
miknek világos színe regényesen virul ki a sötétzöld iharfák
erdeiből.</p>
<p>Nyugotról a kanyargó Tiszában vész el a láthatár, mely csendes
és sima, mint tükör, és félívként keríti a parttalan mocsárt,
melynek területét képtelen nádtenger borítja, vastag buzogányos
fejét ingatva a benne hullámokat verő szélben; itt-ott tágasabb
tükröt képez benne a mélyebb víz, melynek lapján a vízi nymphák
fényes, kövér levelei lebegnek, sárga húsos virágaik s korsó alakú
dinnyéik, saját ismeretlen kellemes szagot terjesztve maguk
körül.</p>
<p>A mély vízfenék világos-zöld, a hosszú hinár között a
<span class="pagenum"><a name="Page_233" id=
"Page_233">-233-</a></span> tórongy és eleczke narancsvirágaik
nyilnak, örülve a fenékreható napvilágnak; köztük aranyszemű
kékzöld vízi bogarak ezerei futkároznak, csodás vörös bajuszú
gadóczák, tarka vízi borjúk, hajas pióczák s vörös szemű és kék
tarajú vízi kigyók seregei űzik és kerülik egymást.</p>
<p>Zöldes fűgyökérből összeállt dsindsákon csoda nagyságú fűzöld
békák hajókáznak, be-berántva fejöket egy-egy vízi-kigyó szerelmes
kacsintásai elől.</p>
<p>A kákásban úszómadarak falkái lubiczkolnak.</p>
<p>Az egészen sajátszerű titokteljes susogás uralkodik, a mit a
nádleveleken átsuhanó szél támaszt, melyhez a kecskebékák
brekegése, az ungok bánatos ümmögése, a hattyúk horkolásai, a bujár
jajgatása s a szúnyogok döngései együtt és összevéve oly jeles
harmoniát kerítenek, minőnek előhozása csak emberi és állati
hangoktól telhetik ki.</p>
<p>Olykor a hallgató éjben egy mély, erős, suhogó hang zúdul fel,
többször ismételtetve, valami középhang a szélzúgás és a kivert
bika bőgése között; ezt a bölömbika adja, egy kicsiny jelentéstelen
madárka. Az emberek között is a legcsekélyebbek szoktak a
legnagyobb hanggal lenni.</p>
<p>Ezen vízi birodalom szélétől több ezer lépésnyire nyúlik be egy
partos nyelv, süppedékes bürüje hajlik a ritkán látogató vadászok
és csíkászók léptei alatt; széleiben rózsavirágú pompás réti
füzények, szivárványozott sásliliomok virulnak, összefonódva a
különnemű folyókák hálóival. A tiszta vízben egy-egy özvegy gém,
vagy fekete szárnyú gólya mulatja magát a mocsárlakók eviczkélő
seregeivel; itt-ott a vízi patkányok gyémánt szemei csillámlanak a
fű között.</p>
<p class="center">* * *</p>
<p>A nap lemenőben van; narancs világú tányérja félig a Tiszába
sűlyedt; képe tűzoszlopként vonul végig a folyam habtükrén, túlsó
oldalról pedig a hold emelkedik, a tele <span class=
"pagenum"><a name="Page_234" id="Page_234">-234-</a></span> hold
ezüst világával, a hegyek mögül, s egyetlen csillag ragyog az
alkonyodó égen, mint olvadó aranyba vetett gyémánt – a hajnal
csillag.</p>
<p>A mocsár bürüjén egy rejtélyes alak törtet befelé, magas
emberalak, arcza feketére mázolva, fején báránybőr süveg, lábain
gólyalábak, mikkel roppant lépéseket tesz a posványos ingoványban;
léptei elől seregestül ugrálnak vízbe a békák, hátán nagy vidrabőr
tarisznya fityeg.</p>
<p>A mint ekként megy s halad befelé, sem jobbra, sem balra nem
tekint, hirtelen és véletlenül egyik falábtójával egy feneketlen
kátyúba lép, súlyegyent veszt, hanyatt zuhan, s a mocsár összecsap
feje fölött.</p>
<p>Sokára és nagy erőködéssel küzdte fel magát a gólyalábas,
igyekezve talpainak álláspontot adni, s szemeit és száját törülgeté
sáros kezeivel, mitől azok még sárosabbak lőnek; végre nagy
tüsszögések között leoldja falábait, azokat egy sásbokorba elrejti,
melléjök egy kitünő nádszálat szúr, s neki gyürkőzve bele veti
magát a vizekbe s azok lakosai közé, s ekként a mélyebb vizeket
megúszva, a csekélyebbeket gázolva, képzelhetlen gyorsasággal halad
befelé.</p>
<p>Olykor nagy kecskebékák úsznak vele szemközt, s mikor
találkoznak vele, feje fölött átugranak; majd egy sereg vadréczét
ver föl fészkeiről, mik hápogva repdesnek feje körül; lábszárain
hasas nadályok szíják tele magukat, de az ember úgy látszik, hogy
nem sokat törődik velök.</p>
<p>Többször kell büzhödt békanyállal fedett posványokban nyakig
úsznia, hol az úszónak lélekzetet nem szabad venni, különben a
halált leheli be; az éles mosósás hosszú sebeket karczol arczán,
kezein; szája körül utálatos, nyálkás pondrók vonaglanak el; a
férfi arcza nem változik mindaddig, míg egy boszús vízi kigyó
erősen rátekerőzve bal lábszárára, czombját igen érzékenyen
megcsípte, mire rögtön víz alá bukott a férfi, rövid idő múlva újra
felszinre jutván az összemorzsolt fejű kigyóval kezében,
<span class="pagenum"><a name="Page_235" id=
"Page_235">-235-</a></span> mely négy láb hosszú volt és sárga
pettyes taréjú; farka most is verdeste a vizet.</p>
<p>A férfi lábából most is folyott a vér, mire ő egy zsombékhoz
vergődve, a kigyót késével felhasította, máját kivette s azt
bőrével sebje körül csavargatá; így gyógyítják e kigyó fájó marását
saját testrészével.</p>
<p>Azután ismét folytatja felvett irányú útját, s az alkony
fényénél csak egy gömbölyű fej látszik úszni a lankaság vizeiben,
mindinkább bellebb-belleb haladó.</p>
<p class="center">* * *</p>
<p>Ez ős vízpusztaság belsejében, a világtól messze elrejtve,
elszakasztva, van egy kis magános sziget; környékét minden oldalról
roppant nádrengeteg körzi s óvja az egészségtelen mocsári
levegőtől.</p>
<p>Keskeny, csavargó vízutcza van a nádban kivágva, melyen át a
sziget csónakkal hozzájárulható a Tisza felől.</p>
<p>A sziget partjain sűrű fehér fűzfabokrok tenyésznek, szorosan
egymás mellé férkőzve; töveiknek fele a vízben úszik. Bellebb
emelkedik a sziget tere, vége felé egy magas dombocskát
képezve.</p>
<p>Az egész szigetet buja, másfél öles tengeri fedi; roppant
nagyságú úri tökök és sárga dinnyék hevernek közötte; néhol a magas
csenkesz legörbült fürtei fehérlenek, tarkázva a vadsáfrány
aranyszín virágaitól.</p>
<p>A domb körül terheik alatt hajladozó gyümölcsfák tenyésznek,
sötétzöld fügefák, sőt érésben levő narancscsemeték is a szabad ég
alatt; hosszú sorban rendezett embermagas ribiz-bokrokon érett
hosszú fürtök piroslanak, töveikben az ízletes szamócza illatja
terjedez; köröskörül, a merre szem lát, a hajnalka és ipomea
nyilnak ezerféle színben egymásba fonódva, s a legmagasabb fák
tetejéig folyva fel; a gyöngyvirág és kankalinok másodszor nyilnak,
a viruló tavasz a gyümölcsgazdag őszszel egyesülve laknak itt, és a
kert nincsen bekerítve, oly biztos őrfal a mocsárok nádfala. Kinek
is jutna eszébe ide lopni jönni? <span class="pagenum"><a name=
"Page_236" id="Page_236">-236-</a></span></p>
<p>A halom tetejét egy kisded ház foglalja el, minden oldalról
magas kőfallal kerítve, melynek egyetlen kapuja sűrűn van ékesítve
vasszegekkel; ablakai mind a sziget belsejére nyilnak, rajtuk
kidűlő vaskosarak.</p>
<p>A ház és sziget egy nemes úré, kiről nem tudunk egyebet, mint
hogy fiatal ember, s hogy egy évvel ezelőtt került ide fiatal
nejével és szolgálójával, mely utóbbin kívül, ki a szükségeseket
bevásárlani a szomszéd faluba kijárt, soha senki sem hagyta el a
szigetet.</p>
<p>A ház folyosóját márvány-oszlopok tartják, folyosóján nagy
edényekben óriás kaktuszok és favastagságú oleanderek közt illatos
vaniliák, tarka áloék, s több meleg éghajlati gazdag növények
díszlenek; e darabka földfolt Indiákról látszik ide hullottnak
lenni, csak a musquitók és a boák hibáznak belőle.</p>
<p>A fűvel benőtt udvaron fehér nyulak futkároznak, zöld
sodronykalitokban gerlék turbékolnak, az udvar közepén pedig régi
nagy diófa alatt egy kövér izmos örvös eb fekszik, akkora mint egy
borjú.</p>
<p>Az idő éj, – a hold teljes fényében világít; a bölömbika
üvöltésén kívül csendes minden.</p>
<p>Egyszerre azonban sajátszerű zörgés hallatszik a nádban, mintha
az emberi léptek alatt recsegne.</p>
<p>A szelindek fölemeli fejét s szétszaglálva a levegőben, tompa,
fenyegető morgást hallat, mindig erősbödőt s végre hosszas,
kisértetes vonításon végződőt; majd dühös ugatással rohan a
kapunak, annak alját körmeivel és fogaival szaggatva.</p>
<p>Már ekkor a gólyaláb a kapu előtt állott; hólyaggal bekötött
iszákját kibontotta, abból egy terjedelmes vidravasat vett elő, azt
kifeszítette, peczkére darab szalonnát tűzött, s az egész
játékszert bedugta a kapu alatt, egyik végét kivülről kőre
kötve.</p>
<p>Percz mulva megszünt ugatni az eb, a vidravas orrán
összecsapódott, s így ugató műszereit megnémította; a kötél végére
kötött kő pedig fogva tartá a cerberust. <span class=
"pagenum"><a name="Page_237" id="Page_237">-237-</a></span></p>
<p>Ekkor a gólyaláb néhány szeget kiütött a kapu tetejéről,
gyakorlott ügyességgel huzta fel magát kezein, s egy perczig a kapu
tetején himbálózva, átvetette magát az udvarba.</p>
<p>A kutya szükölt dühében és fájdalmában, de a vas erősen fogva
tartá az oroszlán erejű állatot.</p>
<p>A laknak két szárnya volt, s a két szárny végén egy-egy ajtó,
egyik a nő, másik a nemes úr szobájába vezetők; – a gólyaláb
kötelet vett elő, s a nemes úr ajtaját bekötözte. Azzal a nő
szobája felé ment, táskáját és nehezebb öltönyét levetette, vésőt,
kalapácsot vőn elő, s azokkal a falat mintegy négyszög lábnyira
levakolta.</p>
<p>A ház terméskövekből volt építve, de a gólyaláb néhány percz
alatt vésett rajta legkisebb zörejjel egy nyílást, alig akkorát,
mint egy zsáknak szája, ekkor levette süvegét, ezzel és ködmenével
felöltöztette körisbotját s azt a nyíláson szép csendesen bedugta.
A legnagyobb csend uralkodott a vidéken.</p>
<p>Egy nőcseléd, ki e kilyukasztott szobában szokott aludni,
jelenleg fontos okoknál fogva sokáig ébren vala, s jól hallotta,
mint ugatott a Bodri erősen, s mint hallgatott el egyszerre.</p>
<p>Később úgy rémlék előtte, mintha az ablak alatt valami kopogna
és kaparna nagy elővigyázatos csendességgel.</p>
<p>Hirtelen valamennyi tolvajos mese, miket házkiásásokról hallott
beszélni, keresztül villant fején, s szíve hatalmasan kezdett
dobogni.</p>
<p>Juczi tőről szakadt magyar leány volt; a helyett tehát, hogy
mint illik, teljes tehetsége szerint elsikoltotta volna magát,
midőn már a kőpor ágya mellett kezde hullani, ő szép lassan
lábhegyen leszállott ágyáról, a szegletből egy fejszét markolt elő,
és lélekzetét visszafojtva várta egy hathatós «hozott Istennel» a
furfangos vendéget.</p>
<p>Ekkor a kész lyukon egy báránysüveg, utána egy bőrködmön nyomult
be. <span class="pagenum"><a name="Page_238" id=
"Page_238">-238-</a></span></p>
<p>Juczi nagyot sivítva fölemelte fejszéjét, egyet vágott az
ablakhoz, s a báránysipkás fő lábai elé gördült.</p>
<p>– Jaj! embert öltem! embert öltem! rikácsolá ekkor, egészen
átengedve magát a vad ijedelemnek, ekkor látva át a veszedelem
nagyságát, melyet ily bátran elhárítva lenni vélt, s magának
mintegy kárpótlást akarván szerezni a kiállott merészségért, holt
ijedten rohant úrnője benyíló szobájába.</p>
<p>Azonban a levágott sipkában nem volt fej és belőle nem folyt
vér, az csak egy óvásul bedugott váz volt, melynek lefejezése s a
hősnő elfutása után hirtelen nyomult elő egy igazi fej, fogai
között egy éles kést tartva, utána egy igazi ember, ki mint kigyó
sajtolta magát keresztül a szűk nyiláson, s egyenesen a benyilóba
tartott.</p>
<p>A hős leány meglátta a megöltnek vélt alakot, egy világdöntő
sikoltást tett, s az ablakhoz szaladva, rettenetes lármát készült
ütni.</p>
<p>– Hallgatsz! riaszta rá a gólyaláb, kését torkának villantva; a
leány elhallgatott s szerét tehetve, bebujt az ágy alá, melyen
rémület által szavától megfosztva, úrnője feküdt, épen kis
gyermekét szoptatva.</p>
<p>A gólyaláb rémes lappangással, minő az anakondáé, közelített a
nőhöz; a sötétben zöldellettek szemei.</p>
<p>– Add ide a gyermeket! susogá, a pólyást kiragadva a nő kezeiből
s mint egy gyötrő álombeli phantom, hirtelen, minden zörej nélkül
eltünt.</p>
<p>A nő ajkai elfehéredtek, szemei elfordultak; a nélkül, hogy egy
szót szólt volna, fél testével az ágyról alá hanyatlott.</p>
<p>Kívülről hallatszék, hogy a gólyaláb bezárja az ajtót.</p>
<p>– Segítség, segítség! sikoltá Juczi az ágy alatt.</p>
<p>A ház ura felébredt e zajra, s az ajtóhoz rohanva, azt bekötözve
találta, erre kétcsövűjét ragadva, keresztül futott neje szobáiba;
mire oda ért, nem láta senkit.</p>
<p>– A kis gyermeket, a kis gyermeket! kiálta Juczi.</p>
<p>A bölcső üres volt. <span class="pagenum"><a name="Page_239" id=
"Page_239">-239-</a></span></p>
<p>Dühösen esett az ajtónak a férj, az is zárva volt; ekkor az
ablakhoz rohant, a gólyaláb épen a kapu tetején volt.</p>
<p>A házi úr két lövést tett rá, s egy zuhanás a kapun kívül
tanusítá, hogy a rabló vagy élve, vagy halva leesett.</p>
<p>Ekkorra a fekete szolga is előérkezett s az ajtót végre
kivetették sarkaiból; a fiatal úr őrültként rohant ki kapuján, már
ekkor senki sem volt ott, hanem vércseppek jelöltek egy útat a
nádasig.</p>
<p>– Utána, utána! ordítá az úr. Hozzatok csónakot, gyorsan utána!
hanem a csónakkal nem lehetett haladni a nád között; azonban az út,
melyen a gólyaláb jött, kivehető volt az elgázolt nádszálakról.</p>
<p>– Erre! csak erre gyorsan! lihegé a férj s kétségbe esett
fáradsággal törte magát keresztül a nádberken, míg a süppedő
ingovány minden lépténél elnyeléssel fenyegette.</p>
<p>A nádterület végén állt a gólyaláb.</p>
<p>– Lődd agyon! rikolta az úr.</p>
<p>Három lövés érte egymást, de a gólyalábat egy sem; mire ez, mint
bárányt orzó farkas, a kis gyermeket fogai közé kapta, egy szilaj
tekintetet vetett üldözőire, kik már lehetetlennek látták
menekülését, s lassan a mély vízbe bocsátkozott.</p>
<p>– Jaj a gyermek! a gyermek! sikolták a szigetparton. De ő
óvakodva tartotta fogai közt víz szinén a csecsemőt s úszott
ügyesen, mint a vidra.</p>
<p>Az apa utána rohant s gyötrelmes erőlködéssel iparkodott a
rablót elérni, ki csak játszani látszott vele, olykor egy úszó
lápra felült, s jó közelre bevárta üldözőjét, majd újra megelőzte
őt! s így csalogatá maga után egész a partnyelvig, hol lábtói
rejtve voltak.</p>
<p>Itt szép csendesen kiballagott a szárazra, a kis gyermeket
letette a fűbe, s összefont karokkal nézett az ereje fogytán
kivergődő apára.</p>
<p>– Rabló te! rikácsolá ez vad dühvel rohanva a gólyalábnak, ki őt
egy hatalmas rántással a földhöz vágta, s ekkor mellére térdelt.
<span class="pagenum"><a name="Page_240" id=
"Page_240">-240-</a></span></p>
<p>– Istentelen, gyilkos, pokolbeli gaz, átkozott haramia! hörgé a
legyőzött.</p>
<p>– Te mersz így szólani? suttogá ellenére hajolva a győztes. Te,
Dömsödi Góliáth Péter? te mered azt mondani valakinek, hogy
gyilkos, gazember? hát nem ismered már azon kéznek urát, mely
csontjaidat sajtolja össze?</p>
<p>– Bálnai, nyögé Góliáth elkékülve.</p>
<p>A gólyaláb hosszasan hallgatott, szemeit Góliáthról el nem
véve.</p>
<p>– Ölj meg, ne kinozz sokáig, szólt Góliáth.</p>
<p>– Tehát magad is elismered, hogy egy halállal neked tartozom, de
én nem öllek meg, Péter. Mikor a testvérgyilkos Kaint kiverte a
teremtő paradicsomából, jelt nyomott homlokára, hogy átkozott
legyen az, ki őt megölendi… Tapints homlokodra, Góliáth, tapints
homlokodra!</p>
<p>– Mit akarsz? suttogá ez fojtott hangon.</p>
<p>– Én nem fogom apagyilkos vérébe mártani kezeimet.</p>
<p>– Hah! sikolta Góliáth s erőszakosan vonaglott.</p>
<p>– Halldd, azon két orgyilkos, kiket apád meggyilkolására
bérelél, kivallották minden vétkeidet. Körlevél van ellened
kibocsátva az egész országba s halálra kerestetel.</p>
<p>Góliáth elájult; nagy sokára téríté őt magához Bálnai, s
folytatá:</p>
<p>– Te és a te apád vajmi sokat vétettek én ellenem; oh annak csak
az Isten lehet megbüntetője; de lesz is, reszkess vétkező és átkozd
meg magadat, az Isten igaz. Te becsületemet, apád boldogságomat
tapodta szét; életem virágait, a reményeket téptétek össze mind a
ketten; boldogtalanná tettetek és földönfutóvá; nem volt nálam
szenvedőbb, nálam szerencsétlenebb a kerek ég alatt e pillanatig,
de ezentúl lesz. Lesz, kinek életéhez képest az enyém még
paradicsom; lesz, a kinek szíve még az enyémnél is kietlenebb
leszen; tudod-e, ki lesz e nyomorult, Góliáth Péter?</p>
<p>Amaz csüggedten hallgatott. <span class="pagenum"><a name=
"Page_241" id="Page_241">-241-</a></span></p>
<p>– Szólj, szereted-e azon asszonyt, a kivel egy födél alatt
lakol?</p>
<p>A kérdezett elkezde keservesen sírni; gyanítá, hogy mi történik
vele.</p>
<p>– Úgy meg vagy átkozva, Góliáth. Az Isten kivette kezemből a
bosszút. Ha te meg nem ölöd apádat, két percz mulva én öltem volna
őt meg; de így jobban esett, én akartam kiirtani családodat, az ég
másként akarta, – másként történt. Boldogtalan vagyok én, mert
fájdalmaimat egyik ország szélitől a másikig hordozom; de van még
is egy hely, egy kedves emlék a múlt időkből, egy virágos sír, hova
pihenni ledőlhetek. De te száműzve leszesz a föld egy foltjára, a
hol rajtad kívül senki sem lakik; s ha lesz, a minek emléke
ostorozzon még álmaidban is, egy sír lesz az, melyet naponként meg
kell látnod.</p>
<p>– Gyermekem? töredezé Góliáth iszonyút sejtve.</p>
<p>– Szerencsétlen! szólt Bálnai s a kis gyermeket felvevé és a
gyermek szemei be voltak hunyva, a halál angyala csukta be azokat.
Midőn rám lőttél, gyermekedet lőtted keresztül; ennyit nem
akartam.</p>
<p>– Oh! ordítá Góliáth felszökve s ismét a földhöz csapva magát, s
mint kit kígyók marnak, nyavalyogva verte magát az iszapba.</p>
<p>– Nyomorult vagy, nyomorultabb, mint valaha óhajtottam volna,
pedig még nem telt be rád nézve a keserű pohár; térj haza, még csak
egy csapás fog érni, azontúl magad léssz ember nem látogatta
kietlen tanyádon s a lélek kínzó férgei. Ott fogsz élni és meghalni
temetetlenül, sirattatlanul, mert azon a foltföldön kívül a bakó
vár reád és a gyalázatos halál.</p>
<p>Ezt mondva Bálnai, a holt gyermeket ölébe adta az apának s
lábtóira fellépve, hosszú lépésekkel távozott cl az éji
félhomályban. <span class="pagenum"><a name="Page_242" id=
"Page_242">-242-</a></span></p>
<h2>ÉLŐ FÉRJ ÖZVEGYE.</h2>
<div class="clearfix">
<div class="poem figright">
<div class="stanza"><span class="i0">Hervadj, rózsa, hervadj, mert
az enyém nem vagy.<br /></span> <span class="i2">Míg az enyém
voltál, piros rózsa voltál.<br /></span></div>
<p class="i7"><i>Népdal.</i></p>
</div>
</div>
<p>E közben a nádközti vízúton, a Tisza felőli oldalon, egy csónak
közelgett a magány felé s benne két férfi, és ez utolsó és
legnagyobb csapás Góliáth fejére.</p>
<p>A mint a sziget partjához értek, a sűrű bozótból két lövés
fogadta az érkezőket s egyikök karján sebet kapott, a másik
visszalőtt s a bokorból emberkívüli ordítás tört elő, nehéz halálos
vergődéstől követve.</p>
<p>– Ez meghalt, szólt a férfi; vérzel? kérdé társához
fordulva.</p>
<p>– Nem nagyon, felelt emez, majd bekötöm sebemet nadálylevéllel,
az elállítja a vért.</p>
<p>– Maradj itt a csónaknál, szólt az előbbi s köpenye alól egy
széles, rövid római kardot vonva elő, a sziget belseje felé
tartott.</p>
<p>A parton maradt a másik csónakot, mely Góliáth tulajdona volt,
csáklyával keresztül lyukasztotta s távol a parttól elmeríté.</p>
<p>Amaz pedig haladt befelé, a ház elébe érve, annak ajtaját
betaszítá s belépett.</p>
<p>A bilincsétől megszabadított szelindek dühösen rohant neki s
fogát csattogtatva támadta meg a férfit, annak vállára ugorva.</p>
<p>A férfi egy gladiatori csapással szelte le a dühös állat fejét,
mely hosszában végig nyujtózkodott az udvaron.</p>
<p>Benyitott a szobába.</p>
<p>Keresztül ment két-három szobán; mindenütt mély, nesztelen
hallgatás, sehol egy hang, mely emberi lélek jelenlétét elárulná.
<span class="pagenum"><a name="Page_243" id=
"Page_243">-243-</a></span></p>
<p>Hallgatózva nyitott be a negyedikbe, ez volt a nő
hálószobája.</p>
<p>A feltépett szőnyegeken át teljes fénynyel világíta be a hold s
tejvilága éles árnyékokban szaggatá meg a szoba sötétjét.</p>
<p>Ott a szoba közepén állt egy nőalak merevegyenesen, mint szobor,
karjai keblén egymásra fektetve, fehér ruhában, fehér arczát a hold
süti, vonásai hidegek, kedélytelenek. Mozdulatlan áll, keble alig
piheg, szemei merően néznek ki a holdvilágos éjbe.</p>
<p>Hallgat a környék, falevél sem mozog. Alszik az egész természet,
csak az ember lelke él, bánkódik, vagy örül. Csillagok hullanak le
az égről.</p>
<p>A hölgy márványhidegen áll a szoba közepén.</p>
<p>Leander hozzá lép – halkan, lábhegyen lép mellé, gyöngéden
megfogja a hölgy kezét s fejét vállára hajtva, hizelgő édes hangon
szól:</p>
<p>– Szerelmem!</p>
<p>A hölgy összerezzen, rátekint, ijedt öröm visszsugárzik egy
perczre arczán, azután halántékához kap, a vér szét akarja
szakítani minden ereit. Keble elszorul. Hullámzó kéjsikoltással
veti magát Leander keblére s karjait annak nyaka körül fűzi, szemei
túlvilági tűzzel sugárzanak az ifju arczára. Levonja fejét a
magáéhoz; arczán lázas pirosság gyullad ki. Égető, őrült csókkal
tapad az ifju ajkaihoz. Akkor megtörnek szemei, arcza elsáppad,
ajkai elhalnak, karjai lebomlanak az ifju nyakáról s eszméletlenül,
ájultan hanyatlik annak ölébe, hosszú fekete hajával a földet
söpörve.</p>
<p>– Enyém vagy, szólt elégülten Leander, ha törve is, de az enyém,
s a hölgyet karjaiba emelve, kisietett vele a magános lakból.</p>
<p>A hölgy feje bágyadtan feküdt izmos vállán. Keble mozdulatlan
volt.</p>
<p>Úgy tetszék, mintha bússzellem vinné ölében halott kedvesét,
holdvilág sütötte hófellegek között; a szellem <span class=
"pagenum"><a name="Page_244" id="Page_244">-244-</a></span> siet,
erősen szíja ajkához a hideg homlokot, a kedves fehér ruhája utána
lebeg.</p>
<p>A mint a házajtón ki akart lépni, egy nehézkes fekete tömegbe
botlott, mely a küszöbön feküdt összegörnyedve; a halálra sebesült
fekete hurczolta ide magát s ott adta ki lelkét.</p>
<p>Leander átlépte a halottat s sietett csónakához.</p>
<p>Társa, a czigány, ott várta evezőre tett kezekkel.</p>
<p>Beléfektette a csónakba kedvesét, betakarta meleg köpenyével s a
kormányt kezébe ragadá.</p>
<p>Sikoltva közelge ekkor valaki a sziget belsejéből.</p>
<p>– Az Istenért! nagyságos uram, ne hagyjanak itt magamra!</p>
<p>A nőcseléd volt. Leander fölvette őt a csónakba, gondjára bízta
úrnőjét s a csónakot eltaszítva a parttól, tova evezett.</p>
<p>A mint a nád közti út egyik kanyarulatánál ismét közel fordultak
a szigethez rémjajgatást hallának abban.</p>
<p>Ez Góliáth hangja volt.</p>
<p>De alig emberi.</p>
<p>A mint visszatért a szigetre megölt gyermekével, sietett
szobáiba a szerencsétlen apa, remélve, hogy ott fogja nejében
találni a fájdalmas vigasztalást s előre képzelé, mint fogja neki
oly fájdalmasan elmondani, hogy a kitől úgy iszonyodott, kis
gyermeke, halva van.</p>
<p>A mint belépe szobáiba, úgy tetszék, mintha kriptába lépett
volna, mintha az a szél, mely tán kisértő lélek szárnyának csapása,
halottszagot csapott volna arczához.</p>
<p>Átfutott a másik, harmadik szobába; sehol egy lelket nem
talált.</p>
<p>Feldúlt, összekeresett minden szobát, kiáltá nejét, cselédjeit;
sírt, rimánkodott.</p>
<p>A visszhang felelt elhagyott, nesztelen szobáiban.</p>
<p>Oda futott neje hálókamrájába; letépte annak ágyáról a
függönyöket, felszórta a párnákat, gyermekét, a halottat
visszafektette a bölcsőbe, egy széken ott feküdtek hölgye
<span class="pagenum"><a name="Page_245" id=
"Page_245">-245-</a></span> ruhái, azokat átölelte, szívéhez
szorongatá, összecsókolta.</p>
<p>Érzé, hogy azok is üresek; ki viselni szokta őket, nincs
jelen.</p>
<p>Ekkor jutott eszébe a csavargó átka:</p>
<p>– Magad léssz ember nem látogatott tanyádon; ott fogsz élni és
meghalni egyedül!</p>
<p>Rettenetesen kezdett előtte világosodni a dolog; felszökött,
előre futott, midőn hirtelen megbotlott valamiben.</p>
<p>Egy széles római kard volt az! felkapta; a kard lapjára betük
voltak edzve, világosan olvashatá a hold fényénél e nevet: Szilárdi
Leander.</p>
<p>Iszonyúan ki volt előtte magyarázva minden.</p>
<p>Kirohant, ordítva, eszelősen.</p>
<p>– Utána! kiálta a küszöbön alvó feketének s szilajon rázta azt
gallérjánál, nem vette észre, hogy halott; azután sikoltozva
futotta körül a szigetet.</p>
<p>Csónakot nem talált, nem mehetett sehova.</p>
<p>Felkiáltozott az égre, verte magát a földhöz, futott a sziget
egyik végétől a másikig.</p>
<p>Az őrülés tűzsarkantyúját érezé lelkében.</p>
<p class="center">* * *</p>
<p>Leander pedig szerencsésen túlpartra jutott kedvesével.</p>
<p>A mint a hölgy ismét föleszmélt, egész lényében határtalan
változás ment végbe; nem az a vad tekintet volt már arczán, mely
ezelőtt, kellemes hajnalpir ömlött el azon.</p>
<p>Felveté szemeit, melyben az őrültség égető tüze szelid szerelem
melegévé hamvadt s első tekintete első szerelmese karjai közt
találta magát; ugyanazon bizalmas mosoly az ajkakon, azon szelid
poézis az egész arczkifejezésben, mely ezelőtt két évvel.</p>
<p>– Mi történt velem? kérdé széttekintve. Érzé, hogy a
legboldogabb helyen, kedvese keblén van; de nem tudta, honnét és
mint jött e találkozás, nem emlékezék az elmult 15 hónapra
életéből. <span class="pagenum"><a name="Page_246" id=
"Page_246">-246-</a></span></p>
<p>A váratlan öröm hatása visszaadta lelke tisztaságát.</p>
<p>Nem volt őrült többé. Csak szerelmes.</p>
<p>Hanem tizenöt hónapi életére, fájdalmaira, gyermekére, férjére
nem tudott visszaemlékezni többé.</p>
<p>Csak mint álom, melyet a felébredéskor elfelejtünk s mely néha
homonym esetek feltüntével meg-megrémlik agyunkban, lebbent fel
olykor lelkében a magános ház, a jerikói rózsák az ablak előtt, a
kis piros bölcső, a halvány arczú férfi, a fekete szolga s a kövér
nőcseléd, kit Leander czélszerűnek tartott előtte soha meg nem
mutatni.</p>
<p>Ők boldogok voltak.</p>
<p>Hát Góliáth? a holt gyermek apja? az élő nő özvegy férje?</p>
<hr class="tb" />
<h2>A TÖRVÉNYEK HALOTTJA.</h2>
<div class="clearfix">
<div class="poem figright">
<div class="stanza"><span class="i0">Jő napról napra bánat a
fejemre,<br /></span> <span class="i0">Nagy fájdalom szállott
bánatos szívemre,<br /></span> <span class="i0">Ha a nap
lenyugszik, az elmém bujdosik,<br /></span> <span class="i0">Hosszú
tenger éjen soha el nem nyugszik.<br /></span></div>
<p class="i7"><i>Népdal.</i></p>
</div>
</div>
<p>Hosszú hónapok folynak le; hosszak búban és fájdalomban, rövidek
az örömben. Keressük fel az ingovány szigetét.</p>
<p>A nád-tenger sűrűbb és vadonabb körülötte, mint valaha.</p>
<p>A kis ház falai vakolatlanok, kapuja a földön fekszik, ablakai
be vannak töredezve, kéménye nem füstöl, mint hajdan.</p>
<p>Az ananászok helyén maszlag terem, a málnabokrok helyén vad
tövisek, s hol egy időben az ibolya virult, ott csalánok
tenyésznek.</p>
<p>A bogáncs elvadulva lepi a dombokat, a csenkesz öleket nő, de
gyümölcsöt nem hoz, a fák nem virágoznak. <span class=
"pagenum"><a name="Page_247" id="Page_247">-247-</a></span></p>
<p>A virágcserepekben kórók sárgulnak.</p>
<p>A diófa áll, de árnya nincs, mert ki van száradva; lombjaira nem
repülnek jókedvű madarak, éjenkint nem fekszik alatta a házi
eb.</p>
<p>Minden olyan szomorú.</p>
<p>Emberi kéz nyoma nem látszik itt, hanem emberi átoké.</p>
<p>Olykor a sziget legvadonabb oldalán, az összefészkelt burján
közül egy emberalak jelenik meg, egy emberi rém; fejét ifjan
megőszült haj fedi s vadul lóg le szemébe; arcza sáppadt és agg,
ajkai lepittyedtek, nyaka mellére görbült s bágyadt feje ingó
lépései mindegyikénél biczczenik. Kezei hátul vannak
összefonva.</p>
<p>Átnézi fénytelen szemeivel a környező sivatagot, átnézi a
felhőkkel sivatag eget s visszanéz magába és nem talál sehol
nyugalmat, sehol egy reményt. Ég, föld és szív, mind oly
kietlenek.</p>
<p>Nem sóhajt, nem könyez, nem imádkozik.</p>
<p>Mindezen vigaszok meg vannak tőle tagadva, hanem némán
emésztődve visszafordul s a sziget tulsó oldalán ismét
előtünik.</p>
<p>Ott is keresi a névtelen enyhülést és – nem találja.</p>
<p>Reggeltől késő estig űzik őt ekként, egyik parttól a másikig,
belül hordott kisértetek és az éj nem fekteti álomra gondjait.</p>
<p>Egy mély gödörbe van vetve neki ágya, oda fekszik éjjelenként; s
ilyenkor támad csak benne egy gyarló remény, de az nem a holnapra
felvirradás reménye, nem is a halálé, melyen túl tán egy ijesztő
öröklét, hanem az örök megsemmisülésé: elenyészni, mint a lehellet,
mint a hang elenyésznek; ez az ő hite, vallása, bizodalma; s oh,
mikor a szívnyomó álmok rettentő panorámája végig van nézve, eljön
a reggel s felkölti őt hideg ágyából, mintha mondaná:</p>
<p>– Kelj föl érzeni!</p>
<p>Megverte őt az Isten keze, mert neki sem mult, sem jövő, sem a
jelen percz nem ad vigasztalást. <span class="pagenum"><a name=
"Page_248" id="Page_248">-248-</a></span></p>
<p>Oh, a liget nem hiába szárad ott el, hol az ő lábai járnak.</p>
<p>Minden hónap elején megjelen iszonyú ellensége.</p>
<p>Mint az el nem imádkozható sors, oly pontosan elkövetkezik az ő
látogatása minden első negyedével a holdnak.</p>
<p>Ilyenkor, mikor a félhold felszáll felhői közé s homályfényét
szétönti a vizeken, mikor a vad, emberhangtalan éjt titkos,
sóhajszerű kisértethangok ijesztik át, mikor a törvények halottja,
kit elástak önkezei embertől nem ismert nagyszerű sírjába,
álomtalanul forgolódik gödör-ágyában, átkozza magát és a felhőkkel
elzárt egeket s riadva szökik fel fekhelyéről, midőn nevét hallja
említeni…</p>
<p>– Góliáth Péter!… hangzik a csendben remegő hangon.</p>
<p>Hajszálai borzadva állanak föl önneve hallásától.</p>
<p>– Góliáth Péter, élsz-e még? kérdi a kisértő hang.</p>
<p>És a törvények halottjának nincs elég bátorsága hallgatni,
érthetetlen hangokban sikoltja föl sírja mélyéből, hogy él!</p>
<p>Melyre a remegő hang szól:</p>
<p>– Adjon az ég hosszú életet tenéked!</p>
<p>Azután újra néma lesz minden egy holdévig. Góliáth pedig ájulva
dől gyötrő álmai rémölébe.</p>
<p>Reggelre kelve, a sziget partján egy hónapra való eleséget talál
a törvények halottja s nincs elég bátorsága azt a vizekbe szórni,
hogy a jövő holdujultáig meghaljon éhen, sőt inkább gazdálkodva
bánik vele, mert a halál rá nézve nem jótétemény.</p>
<p>Így folytanak le a hónapok.</p>
<p>Góliáth Pétert mindenki elfelejté…</p>
<p>Egy este a holdnak ismét negyede volt; az évszakos esőzések
szüntelen borúban tarták az eget s az unalmas, változástalan
időjárás kizárt minden szeretni valót a természet legszebb
helyeiből; az ég elveszté kékjét, mintha egy nagy kéz a fenekére
ülepedett salakot kavarta volna fel, hogy attól a csillagok ne
látszassanak; a mezők virágiról lepállott a hímes szirom; ősz lett.
<span class="pagenum"><a name="Page_249" id=
"Page_249">-249-</a></span></p>
<p>A mocsár vizei rendkívül megnőttek. Estennen a víz lakói, az
ungok, mintha rögtön, egy jelszóra, egy birodalom szólalna meg,
elkezdik melódiátlan egyhangú éneköket s a megszünt eső után fehér
vízháti köd oszlik a vidékre, nehéz bűzű egészségtelen köd, majdan
ragyacseppekben visszahullandó. A szúnyogok milliárdjai forranak,
mint egy óriási méhkas zúgván be a levegőt s a szürke ég színében
vándor vadludak vonulnak keresztül, szomorú búcsuhangokat kiáltva
le a magasból.</p>
<p>A vizek hátán egy hosszú vájt csónak látszik úszni; benne egy
férfi ül, kétlapátú evezővel hajtja a csónakot; nehézkesen látszik
az a holdvilágsütötte ködben haladni s csak a motoláló evező
mozdulatai különböztetik meg a mocsár kóbor úszó szigeteitől, minek
sűrű füvében olykor páros hattyú ül elrejtett fészkén.</p>
<p>A holdnak szivárványa van; a sötét szürke égen ezüstzöld fény-ív
hajlik át, kétfelől a mocsárba érnek le végei; túl rajta homályos
alaktalan üresség; felette egy másik ív, halaványpiros és szélesen
elmosódott tárul öblösen az alig csillagos égen. Ez az éjjeli
szivárvány sokkal tündériebb a nappalinál, mintha csak álma volna
amannak.</p>
<p>A csónak lassúdan evez az ingoványban; néhol úgy tetszik, mintha
zöld mezőben úsznék, hol a képtelenül magas nádnak csak a hegye
látszik ki s sík zölddé teszi a mély víz színét.</p>
<p>Ott a nádberek közepén van az ingovány oáza; a megnőtt vizek
nagy részét lefoglalák, a megmaradt rész vad növényekkel van
ellepve.</p>
<p>Itt a csónakos kiköt, lámpáját leteszi s a sziget partjára
kilép; nem igen van a fű letiporva rajta, nem igen látszik, hogy
ember járna rajta.</p>
<p>– Góliáth Péter, szól méla, illetődött hangon a csónakos; hangja
áthat a sziget egyik felétől a másikig s szétoszlik a nádberekben;
alig hallhatólag kiáltja vissza a nyári lak falán megütődött
visszhang egyes szótagjait. <span class="pagenum"><a name=
"Page_250" id="Page_250">-250-</a></span></p>
<p>Nagy, fekete éjbogarak dongtak a jövevény fülei körül, mint örök
vándorútra kárhozott vad szellemek.</p>
<p>– Góliáth Péter, merre vagy? kiálta újra.</p>
<p>Egy hosszú, nyögő sóhaj, fájdalmas és nehéz, szólala meg erre a
sziget bokrosából, reszkető nyöszörgéstől követve, minő azé, kit a
hideg ráz, vagy minőt a kicsukott eb hallat, midőn tagjait az éji
zivatar hidegje veszi meg.</p>
<p>– Ma van november másodika, szóla a jövevény, mint egy nem
látható lényhez beszélve, ma van a halottak ünnepe. Emlékezzél meg
halottaidról, Góliáth Péter, és élj sokáig.</p>
<p>– Oh jaj! ordíta föl egy emberkívüli hang s hallatszék, mint
tépi nyavalyogva a bokrokat a szerencsétlen.</p>
<p>A nyögés közeledett; nehézkes csörtetéssel nyiltak meg a bokrok
s négykézláb mászott elő reszketve és nyögve egy rémalak; ember
lehetett valaha, de most semmi állathoz nem hasonlít; arcza sárral
van bekeverve, mégis kirínak belőle a szokatlan őrültség és a
meggyógyíthatlan lélekfene kórjelei; szemei nem néznek többé fel az
égre. Tagjai csupa csont és bőr, ruházatja rongyokban csüng le
róla, rongyokban csüng le arczába a hosszú, egészen fehér haj.</p>
<p>Oda mászik a jövevény lábaihoz s ott hanyatt vágva magát,
tagjait görcsösen összerántva, karjait feje körül fonva fuldokol
érthetlen szavakat; azután átöleli a jövevény lábát s
halálfej-arczát felemelve hozzá, sír:</p>
<p>– Miért kínzasz engem?</p>
<p>– Eredj! szól ez a sírót elrúgva magától. Sírj, jajgass!
nevettél és örültél, mikor én sírtam és szenvedtem. Kelj fel.
Hoztam neked meleg ruhát és eledelt; tél lesz, fázni fogsz, minden
madár elhagyja tanyádat, magad maradsz. Meglátogat-e még apád
árnyéka?</p>
<p>Az ember, mint a derékon szúrt hernyó vonaglott s rebegé:</p>
<p>– Meg. Hajh, milyen véres! Miért nem csuktátok leszemeit, mikor
eltemettétek?</p>
<p>– Csuktad volna le magad, te ölted meg! <span class=
"pagenum"><a name="Page_251" id="Page_251">-251-</a></span></p>
<p>– Hahaha! hangzik convulsiv kaczagása a kínzottnak.</p>
<p>– Hát gyermeked elporlott-e már?</p>
<p>– Jaj nekem! jaj nekem! jaj nekem! A darázs rászállt szívemre és
megszúrt.</p>
<p>– Fáj?</p>
<p>– Gyere oda, majd megmutatom; szép kis zöld halom, szájamban
hordom rá a vizet, hogy zöld maradjon. Virágos volt az almafa;
legvirágosabb ágát rágtam le fogaimmal, hogy kereszt legyen sírja
mellett. Oh, ha tudnád, hogyan fáj nekem az a kereszt! nem az én
szívembe van leszúrva, nem, hanem a földbe, de mégis az én
szívemnek fáj. – – – Fölaggattam a keresztre apró ruhácskáit, a
pólyát, a gyöngyös fejkötőt, a himzett mellényt, ott függnek rajta;
naponkint eljön a vihar és kimossa a ruhákat; a piros szalagok
egészen megfehérültek, – elrongyolnak mind – – – oda van melléje
vetve ágyam.</p>
<p>– Puha fekhelyed van?</p>
<p>– Puha, mert az iszap belefolyik; egy gödör, abban fekszem.</p>
<p>– Aludni is szoktál?</p>
<p>– Nem tudom; ott fekszem éj- és naphosszant; lelkem nem nyugszik
soha, szüntelen képeket kell látnom és velök beszélnem.</p>
<p>– Minő képeket?</p>
<p>– Nem mondhatom meg; ők ismernek, de én nem ismerem őket.
Rettenetes képek. Egy ember szívéből a vér csepeg s nekem azt kell
számlálnom, hogy hányat cseppenik; elszámlálok ezerig, tízezerig,
örökször ezerig, remélve, hogy majd eláll, – és mégsem áll el;
aztán egy kigyó lakik bennem, azon a helyen, a hol a szívem volt,
belém lopta magát, mikor aludtam, azt kell tejjel táplálnom, hogy
sokáig éljen és sokáig marhassa lelkemet; majd fenevadat látok
futni, fogai közt kicsiny gyermeket visz, – a kis gyermek sír, én a
farkas után lövök, lövök sokat, az elejti a gyermeket, ki már nem
sír, – oda megyek, fel akarom <span class="pagenum"><a name=
"Page_252" id="Page_252">-252-</a></span> venni s porrá omlik; a
farkas a gyermek vérét nyalja, – oh iszonyú, iszonyú élet!</p>
<p>– Nem szeretnél eljönni innét?</p>
<p>– Szeretnék, de nem lehet.</p>
<p>– Ki nem engedi?</p>
<p>– Meg vagyok rontva, kötve vagyok nehéz lánczczal, nem téphetem
el, pedig fáj; forgok körülötte, mint a hold.</p>
<p>– Emlékezel-e azon asszonyra, ki valaha ott abban a kis házban
lakott?</p>
<p>Az ember szemei kerekre felnyíltak, melle sebesen pihegett,
arcza mosolygott volna, ha egy halálfej tudna mosolyogni s
töredezetten szólt:.</p>
<p>– Én is laktam ott valaha abban a házban; igen, benne laktam, de
most nem szabad bele mennem, mert ott kisértetek laknak, ködös
éjféleken előjönnek egymás után. Hah! egy sem oly bús, mint az a –
nő – a ki – a ki – a ki… – szava elakadt.</p>
<p>– És az a nő nem emlékezik te rólad; mikor te boldog voltál, ő
tébolyodott volt, most te vagy az őrült, ő a boldog. Szoktál-e
imádkozni?</p>
<p>– Szoktam; minden reggel és este megátkozom anyámat és
születésem óráját és az életet és a halált és a világot s önnön
magamat.</p>
<p>– Nesze! hoztam neked imádságos könyvet, ebből imádkozzál; csak
három levél van benne, de sok gondolat, nesze!</p>
<p>A szerencsétlen átvette a kis könyvet, felnyitotta.</p>
<p>Az egyikre egy férfi volt festve, kinek kés volt verve szívébe:
ez apja.</p>
<p>A másikra egy nő, ki fehér nyugágyon alszik, nyakán piros
gyöngyfüzér: ez neje.</p>
<p>A harmadikra egy csecsemő, piros bölcsőben, szalagos pólyában
kék ernyő alatt: ez gyermeke.</p>
<p>Nagyot kiálta, mint kinek galvánütés érte szívét, magasra
felszökött a levegőbe, azután összehanyatlott, elszédült,
<span class="pagenum"><a name="Page_253" id=
"Page_253">-253-</a></span> tagjai összezsugorultak s ott feküdt
mozdulatlanul, néha egy-egy rángástól elidomtalanulva.</p>
<p>A félhold nagy udvarából világíta le rá.</p>
<p>Sokáig nézte ott, karjait összefonva, ellensége, Bálnai Körmös
István, a nyomorultat.</p>
<p>Gyönyörködött benne!</p>
<p>Rátette az álomholt fejére kezét, azt a jéghideg és vaserejű
kezet. Fülébe hajolt és fülébe súgott:</p>
<p>– Megbüntetem az apák bűneit a gyermekekben, harmad és negyed
ízig. A te apád halálos ellene volt az én apámnak; a te apád
megfosztá az enyimet nejétől, megfoszta engemet anyámtól, megfosztá
anyámat boldogságától; a te apád engem árvaságra, a nyomor
kenyerére juttatott; a te apád el akarta rabolni kedvesemet, a
szelid angyalt, s hogy el ne rabolhassa, kénytelen voltam őt a
halálnak adni menyasszonyul; a te apád egy várost égetett fel egy
buja szeszélyért, s mikor már ennyi vétke után kezeim között volt,
mikor rettenetes boszút akartam rajta állni, te voltál az, a ki
kiütötted a vérszomjú kezéből a poharat, hogy az a keserű, a mi
benne volt, mind a te fejedre szálljon által. Egy reményem volt még
ekkor hátra, de kelle, hogy megteljen a keserű kehely, – te e
reményemet csúfosan letépted, meggyalázál, testvéremet,
egyetlenemet a világon, becstelenné tetted, őrültté, magamat
földönfutóvá, embergyűlölővé, Isten-káromlóvá. De meglakolsz
nemzetséged minden bűneiért. Azon kézzel, mely bűnhödött, saját
kezeiddel ver meg az Isten; nem egyszer halsz meg, mindennap meg
kell halnod; mindennap visszajönnöd az élet fájdalmaira; belől
hordanod a sebet, mely kínoz, de se meg nem gyógyul, se meg nem öl.
Átkozott vagy és átkozott maradsz halálod órájáig, melyet
halaszszon sokáig az erős, bosszúálló Isten! Amen.</p>
<p>Ezzel ismét csónakába ült a látogató, melyből több zsákot, tűzi
eszközt és egy bundát rakott ki a partra s csendesen tova
evezett.</p>
<p>Gyakorta néma napokon és estéken az ingoványi bozótból
<span class="pagenum"><a name="Page_254" id=
"Page_254">-254-</a></span> fájdalmas sírás hallik, körül
széthangozva a hallgató vizeken.</p>
<p>A távolban csíkászók kisértetrívásnak tartják, s nem mernek
közelgni feléje, a különben is járatlan, töretlen lápvadonban.</p>
<h2>SZEGÉNY BIRÓ DE KÁR VOLT.</h2>
<div class="clearfix">
<div class="poem figright">
<div class="stanza"><span class="i0">Kilencz iczczés a
gyomrom,<br /></span> <span class="i0">Tizedikkel
megtoldom.<br /></span></div>
<p class="i7"><i>Népdal.</i></p>
</div>
</div>
<p>Még egy tragikai esetet kell elmondanom, mielőtt e regényt
befejezném, mely mint tens Tölcsér János esküdt úr kimenetelét
tárgyazó, nem lehet az őt közelebbről ismerők előtt érdektelen.</p>
<p class="center">* * *</p>
<p>Vala pedig a napnak igen nagy távolsága a földtől; a kényeső a
zérusfokon alul szállt; az ég vizei kristályozott alakban szálltak
alá a földre; szóval melegség hiánya volt az egész természeten,
mely tüneményt a tudománytalan köznép rövideden nevezi télnek.</p>
<p>Az esküdt úr «jó reggelt», kivánt a táblabiró úrnak, a táblabiró
úr pedig «jó estét», kivánt az esküdt úrnak; – vala pedig
mindkettőjökre nézve tökéletesen «jó éjszaka», míg oda fenn, t. i.
a pincze fölött, a legdicsőségesebb fényes nappal uralkodott.</p>
<p>Tehát a mi «par nobile fratrum» uraink már meglehetősen el
voltak készülve, vagyis magyarul szólván «nyakban voltak», s ha
Galilei soha ki nem találta volna is, hogy a föld forog, ők
bizonyosan bemutatták volna, hogy a föld tántorog, elannyira
terhökre esett nyugalomra kivánkozó testökkel a súlyegyent
fentartani.</p>
<p>S elvégre, – biz az szégyen, de mi tűrés, tagadás? biz ők
tisztelettel legyen mondva – elestek. – – No de e <span class=
"pagenum"><a name="Page_255" id="Page_255">-255-</a></span>
történetet eléggé kimenti a physika, miután bemutatja, hogy ennek
oka egyenesen a föld vonzerejében rejlik, mely minden testeket
erőnek erejével ránt magához.</p>
<p>Ott a földön aztán összeölelkeztek; a táblabiró úr hóna alá
kanyarította az esküdt úr fejét s ilyetén párbeszédhez fogának;
mely párbeszédnek nem csekély hasonlatossága van a takart
versekhez.</p>
<p>– Nini, milyen szép csillagos az ég.</p>
<p>– A bizon, az én pejlovam is fakó.</p>
<p>– Ejnye, István, merre van a kulacs?</p>
<p>– De bizony fehér, csak meg kell hámozni.</p>
<p>– Anyjuk – hej anyjuk! – hordom én a te mivoltodat, de rossz
helyre vetetted a fejem alját.</p>
<p>– Elég szép kukoricza, csak hogy nincs meggerebenyezve.</p>
<p>– Hej te, Mihály, fütyölj annak a kutyának, hogy jőjjön ide.</p>
<p>– Magam is megenném, ha volna, nem hogy még neked adjak
belőle.</p>
<p>E gyönyörű összevágó kérdések és feleletek még tán sokáig
tartottak volna, ha a kulacs szíja csakugyan a táblabiró úr kezébe
nem kerül, ki a kulacs száját bajtársa szájához tolva, ezt ekkép
meg akarta itatni.</p>
<p>– Nem iszom, szólt az esküdt úr, hiszen bornemisza vagyok, nem
iszom én a bort sohasem, csak mikor búbánatom van. (Esküdt úrnak
veszedelmesen sok búbánatjának kellett lenni.) Később föl sem
emelve a földről fejét, így szóla a táblabiró úrhoz: ugyan, maga
végzett ember, tudományos ember, mondja meg nekem azt az egyet,
megyünk-e mink most?</p>
<p>E kérdésre a táblabiró úr rettenetes kaczajt ütött, kaczagott,
röhögött; még tán most is kaczagna, ha a köhögés rá nem érkezett
volna.</p>
<p>– Balgatag ember! Hogy szaladnánk; – repülünk – repülünk!</p>
<p>– Hah! kiálta az esküdt úr fölmeresztve szemeit, én <span class=
"pagenum"><a name="Page_256" id="Page_256">-256-</a></span> még
soha sem repültem életemben, egyszer kivéve, mikor a vármegye háza
ablakán kidobtak, a restóracziókor.</p>
<p>– No én tudom, hogy repülünk, nem érzem a földet a talpam alatt
(a mi nagyon természetes volt, minthogy orrával támaszkodott
rajta); túl vagyok a hetedik égen, az egész világ, – nap – hold –
és akós hordók mind körülöttem forognak.</p>
<p>– De már úgy igaz, hanem én még sem hiszem. Majd mindjárt
megmondja a Jancsi, hogy megyünk-e, vagy csak repülünk.</p>
<p>– Ejnye bizony magam is ösmertem ám olyan embert, a kit
Jancsinak híttak. Hej Jancsi!</p>
<p>– Jancsi!!</p>
<p>– Jancsi!!</p>
<p>Egyik jobban rikoltozott, mint a másik.</p>
<p>Jancsi pedig, ki azalatt odakünn kedvére didergett deres
macskáinál, nem tudta mire vélni e nevére történt hivatkozásokat,
lélekvesztve rohanta meg a pinczeajtót, azt majd levitte magával a
lépcsőkön, ott pedig a saraglyán keresztül bukva, orrán, száján
érkezett le a replikázó felek nyaka közé, mint egy szinházi
genius.</p>
<p>– Hát Jancsi, repülünk-e? volt hozzá első szava a táblabiró
úrnak.</p>
<p>– Jaj, tens uracskám, bizony repültünk ám, felele orrát
tapogatva Jancsi, majd eltörtem a fejemet.</p>
<p>– Hohó! ad vocem «fej» kiálta fel az esküdt úr, hol maradt az én
fejem? te Jancsi, nem találtad meg a fejemet?</p>
<p>– Nem biz én, nagyuracskám, felelt együgyűen Jancsi, hanem
beütöttem az orromat.</p>
<p>– Minek hordod magaddal? Látod, otthon kellett volna hagynod.
Hanem én, – én – nem tudom, hogy hol hagytam a fejemet, pedig épen
az orromat kellene kifúnom, de az is rajta van. – Eredj, Jancsikám,
gyönyörűséges Jancsikám, keresd fel a fejemet, valahol ott lesz a
hordók között; vagy ha ott nem lesz, hát bizonyosan másutt lesz.
<span class="pagenum"><a name="Page_257" id=
"Page_257">-257-</a></span></p>
<p>Jancsi elindult, látván, hogy hányadán vagyunk s kis idő mulva
elkiáltá magát:</p>
<p>– Megvan ám már, nagyuracskám!</p>
<p>– No hozd ide.</p>
<p>– Jaj, de nehéz ám.</p>
<p>– Mindegy – hozd ide – kell.</p>
<p>Jancsi egy gyönyörű nagy kerek répát hozott elő.</p>
<p>Esküdt úr megtapogatta, megnézegette, s végre műértő minákkal
fordult Jancsihoz:</p>
<p>– Ez nem az én fejem, Jancsi, más valakié lehet, de nem az
enyim, az enyim nem ilyen nehéz. Eredj csak keresd – mert tudod,
hogy a nélkül haza nem mehetek.</p>
<p>– Már miért nem! szólalt meg a táblabiró úr, itt van a kulacs,
többet ér ez az úr fejénél, mert ez tele van, az úr feje pedig
mindig üres.</p>
<p>– Az igaz, szólt az esküdt úr, igen engedékeny hangulatban
lévén, nem szoktam benne tartani semmit, csakhogy, mivel az apámról
maradt rám – aviticum.</p>
<p>– Nem ez az? kiálta fel furfangos együgyűséggel Jancsi egy
lopó-tököt mutatva fel.</p>
<p>– De bizony – alighanem, – nem ismerem ugyan, de minthogy
megtaláltad, hát még is annak kell lenni, no csak hozd el, tedd jó
helyre, majd kapsz jó borravalót.</p>
<p>– De csak még is aligha repülünk ám.</p>
<p>– De alig ám.</p>
<p>– De nem is szaladunk ám.</p>
<p>– De nem ám.</p>
<p>– Hanem pihenünk.</p>
<p>– Pihenünk ám.</p>
<p>– Végy a hátadra, Jancsi.</p>
<p>– Jól van, nagyuracskám.</p>
<p>És Jancsi felhordta a nagyuracskákat hátán a pinczéből, s a
szánba belefektette, a kas oldalait hűségesen megtömve szénával és
venyigével.</p>
<p>Hideg volt, hogy az embernek a lelke is didergett.</p>
<p>A hideg nagy ellensége a mámornak. <span class=
"pagenum"><a name="Page_258" id="Page_258">-258-</a></span></p>
<p>Tehát a két úr láthatára lassankint tisztulni kezde, elannyira,
hogy már saját lábait mindenki meg tudta a szomszédjáétól
különböztetni (mert a csizmák pogányul kezdtek fázni), s a kulacsot
önmagától, melyhez ugyan felötlően hasonlított, minthogy ő is, az
is tele valának – borral.</p>
<p>Jancsi tehát magára vette öreg szűrét, beült a szánkó elejébe,
egyet előre, másikat hátra vágott czifra ostorával; – a két
griffmadár szétrugott lábaival, s legelsőbb is azon kezdte
pályafutását, hogy a szánkót beledöntötte a hóba.</p>
<p>– Ejnye, nagyuracskáim, szólt Jancsi a szánból kifordultakat
újra összetakarítva, majd feldültünk.</p>
<p>– Mi nem, felele az esküdt úr, csak a szánkó; mely elmés felelet
azt tanusítja, hogy a kis bukhencz sokat kivett a tens úr ködös
fejéből, a mi nem oda való volt, elannyira, hogy Jancsi
segedelmével a helyreállított szánra fel tudott tápászkodni, míg
táblabiró úr a kulacsot szerelmesen szorítván kebléhez, testének
egész pondus specificumát érezteté az őt emelgető Jancsival.</p>
<p>Újra fennültek volna tehát, ha nem feküdtek volna s e közben
szinte beesteledett, – oly rövid audientiákat tart a nap farsang
idején! – no de iszen – se baj, gondolá Jancsi, van a
kalendáriomban holdvilág, aztán a lovak egy csepp bort sem ittak,
tudják az útat, – s újolag neki indulának a czukorszín hótengernek,
s ha a gondolat, mely a költő szánkója elé van fogva, gyorsabb nem
volna a két nyebojszai gebénél, – noha amaz szegény sem szénát, sem
abrakot nem kér, – biz elmaradnának tőlök, mint a kerékvágás.</p>
<p>Így azonban elébök kerülünk, őket hátra hagyjuk, s addig
megyünk, míg ugyanazon az úton egy furcsa emberre nem találunk.</p>
<p>– Oh! sz’ nem ember ez, hanem csak czigány, mondaná erre
nemzetes Bókváryné asszonyság, ránczbaszedett ajkaival, mert
emberünk igen is czigány volt, ugyanazon czigány, ki Bálnait
Góliáthnak nyomába vezette. <span class="pagenum"><a name=
"Page_259" id="Page_259">-259-</a></span></p>
<p>Bodor, kóczos haján fakó túri süveg fészkelt, szemeire és
füleire lehúzva; nyakravaló és mándli nem voltak nála divatban, de
igen az elmaradhatatlan vörös pruszli, s ennek hegyébe kerekített
névtelen alapszínű, kékkel, zölddel és feketével foltozott
felleghajtó, melyet hol egyik, hol másik vállára rángatott, azt a
csipős szél különböző oldalról történt megtámadásai ellen
védelmezvén, mely műtételt alkalmasint valamely magyar politikustól
tanulhatta el; – hóna alatt valami olyast visz, mint egy nagy
pálannya, alkalmasint duda; lábszárait hirtelen kapkodja elő, mint
kinek az inát korbácsolják; ráfoghatjuk, hogy fázik.</p>
<p>Beretvánál élesebb a szél, mely a mezőkön keresztül süvölt, s
kikeres minden ajtót, ablakot a legkaczagányabb déczbundán, melyen
át a didergést bemutathassa.</p>
<p>Ime azonban ostorpattogás hallik, s nagy sebesen előcsúszik egy
fakószán s garázda bordalokat harsogtató tekintetes uraimék, kik
dülöngnek egymáshoz, mintha szélvésztől hányatott hajón
utaznának.</p>
<p>Czigányunk szép szemérmesen félre áll, süvegét lehúzza s «- csés
jó napot» mond fennhangon az uraknak, magában egy «álljon meg a
szemetek»-et toldván hozzá.</p>
<p>– Hohohohoó! ordítá a táblabiró úr düledező szemekkel, mely
óvástételre a Szellő és Tündér elereszté fülét farkát és megállt;
megállt a szán is, miként megállt Gibeonnak, vagy nem tudom kinek a
völgyében a hold Josué szavára; csak a hideg szél és a táblabiró úr
fején a báránysüveg nem akartak megállni.</p>
<p>– Te czi-i-gá-gány! hebegé a táblabiró úr, gyere ide mindjárt;
hát mi az, a mit a malaczlopó alatt viszesz?</p>
<p>– Megkövetem egész alázatossággal tekintetes, nagyságos,
nemzetes nagy uram, biz ez, mi tagadás benne, semmi sem egyéb, mint
egy alázatos szegény kis duda.</p>
<p>– Duda? duda! hahaha! uhhaha! bruhaha! (táblabíró úr előtt
rettenetes nevetséges szónak találtatott e szó «duda»). – Nosza, ha
duda, hát fújd. <span class="pagenum"><a name="Page_260" id=
"Page_260">-260-</a></span></p>
<p>– Jaj, bizony befagyott a torkom, tekintetes uram, nem
lehet.</p>
<p>– Hm, az meglehet, dünnyögé az esküdt úr, az enyém is
befagyhatott volna, ha nem gondoskodom magamról. Tekintetes uram,
nézze, ez a szegény czigány talán még ma délután nem is ivott,
pedig ki tudja, talán ez is ember. Jer, te szánandó vándor, jer, én
értem a te fájdalmaidat, én tudom, hogy mit tesz az: egész délután
nem inni, jer, ülj ide a jobbomra, – (az esküdt úr elkezde
lágyulni, mint esős idővel a kukoriczamálé) – jer szegény árva, én
apád leszek tenéked. (A dade legalább is két annyi idős volt, mint
az esküdt úr, ki őt mámoros érzékenyültségében, a táblabiró úron
keresztül, lelkesülten szorította magához, részvétében erősen végig
sodorva a dade orrát dolmánya zsinórjain.</p>
<p>– Jól van no, ülj fel hát! szólt közbe a táblabiró úr jégcsapos
bajuszán végig húzva öklét, s egyet rántva farkasbundáján, hanem
aztán dudálsz!</p>
<p>Az esküdt úr sentimentalico-philantropico-cosmopolitai
érzeményeiben összecsapta a két első lábát s nagy szörnyűködései
közt ígyen szellőztette ki sértett felebaráti szeretete
érzeményeit:</p>
<p>– Mit? hogyan! Hát így kell-e szólani egy emberhez? egy
emberhez, ki csaknem a mi formánkra van teremtve; kinek noha csak
egy pár csizmája, de azért két lába van, mint nekünk; kinek noha
kalapja nincsen, de azért feje van, mint nekünk; kinek ugyan nincs
mit rágnia, de azért foga van neki harminczkettő, mint nekünk, s ki
ámbár borhoz csak gyéren juthat, de azért még talán lelke is van
neki, mint nekünk? s még ennek ily szavakat mondani: «ülj fel,
dudálj!» holott így kellett volna mondani: «szeretett felebarátom
és polgártársam, ha úgy tetszik, legyen szíves helyet foglalni
mellettem és méltóztassék dudálni.»</p>
<p>– Uhhohoháhá! röhöge a táblabiró úr, nosza czigány, tégy
választást, melyik phrasis tetszik jobban: méltóztassék felülni és
dudálni, vagy igyál moré, aztán ülj fel. <span class=
"pagenum"><a name="Page_261" id="Page_261">-261-</a></span></p>
<p>– Bizony csak szebb szó ez az utolsó, szólt a barna művész a
kulacsra vigyorintva, melyet a táblabiró úr nyujta elébe, s miután
abból egy buzdító verset gyomrába lehelt volna, nagy nehezen egy
szóra felszállította magát a fakószán kaselejébe.</p>
<p>– No! hogy könnyebben csúszszék a szán! szólt a táblabiró úr,
Jancsival is közölve az öblös kulacsot, mely ekként kézről-kézre
kezde járni, és valahányszor egyet fordult, mindannyiszor egy
fokkal nőtt az esküdt úr elérzékenyülése, egy nuance-szal pirosult
a táblabiró úr arczszíne, egy hanggal magasodott a duda nyekegése s
Jancsi ostorából egy hüvelyknyi elkopott a Szellő és Tündér túros
hátain.</p>
<p>Az esküdt úr desperate kezdte hangoztatni kedvencz nótáját: «bús
az idő, bús vagyok én magam is», míg a táblabiró úr, mint csak
torkán kifért, danolá: «Félre bánat, félre bú, eb a ki ma szomorú!»
mely gyönyörűen egybe hangzó duettet a duda, amaz érzelemteljes
kanászdal áriájával kisérte, mely kezdődik ekkép: «ha valaki vígan
él» stb. Legvégül pedig Jancsi kapott vérszemet s kezét
hányva-vetve kezdé üvölteni: «Hej, hej, mladi pan! csoszo kteri
tulipán jaszom ti dovala?!» (Ha valaki e nótát nem találná érteni,
vigasztalja magát azzal, hogy én magam sem értettem.)</p>
<p>Ezen gyönyörűséges összehangzó symphonák felett pedig nagyszerű
alaphangokban dudolt a januáriusi zephir s roppant jégcsapokkal
koszorúzá a jókedvű menet hőseinek bajuszait.</p>
<p>Azonban nem tarthat minden örökké, mint ezt egy komáromi fazekas
is megmondá, midőn reggel rakott kályhája estére összedűlt; a
kulacs lassanként kifogyott, a duda és a két úr jó és rossz kedve
szinte kifogytak, Jancsi ostora is resignálta a szolgálatot, a szél
tüdejéből is kifogyott a lehellet; hanem e helyett megteltek a mi
kalandoraink fejei borral és szemei álommal s nehány percz mulva
egy sem tudta a négy közül, fiu-e vagy leány? <span class=
"pagenum"><a name="Page_262" id="Page_262">-262-</a></span> Csak a
lovak vették egy ízben észre, hogy a szánkó szokatlanul
megkönnyebbült s szokott útjokat ösztönszerűleg követve, nagy
későre bevánszorogtak Gyékény Mártonné nagyasszonyom lakása elébe,
ki a korhelyeket jó adag korholásra és túros lepényre várta, s az
ajtón, a szemközt fuvó havas förmeteg ellenére, gyakran aggodalmas
arczczal tekintgetett ki az érkezendők elébe.</p>
<p>– No, Jancsi! hát megjöttetek? kiálta az álmából ocsudó
Jancsira.</p>
<p>– Nem tudom én, nagyasszonykám, szólt Jancsi, ki eszének
jelenleg annyi hasznát sem tudta venni, mint egy vasatlan
bicskanyélnek.</p>
<p>– Hát az uraidat hol hagytad, Jancsi?</p>
<p>– Nem tudom én, nagyasszonykám.</p>
<p>– Részeg vagy te, Jancsi?</p>
<p>– Bizony nem tudom én, nagyasszonykám, felelt Jancsi példás
resignatióval.</p>
<p>Gyékény Mártonné asszony mindjárt nem jót sejtve a dologban,
összekurjantá cselédeit, s hát mit láttak? a kas, melyben a szénába
bepakolva ültek kalandoraink, a szánkóról lebontakozva hiányzott, s
hiányzottak mindazok, a kik bele valának helyheztetve.</p>
<p>– Lóra! szánkóra gyorsan! hadará Mártonné, az Istenért, a
farkasok eszik meg őket, vagy ott fagynak meg! frissen! fel kell
lármázni a szomszédokat! kardot, puskát, dorongokat! az egész
falut! az egész világot! rajta! szaporán! lóhalálba!!!!!</p>
<hr class="tb" />
<p>E közben a mi kalandoraink odakinn mulattak a havon.</p>
<p>A mint egy zökkenő helyen a rúdtörött szán túlságosan félre
farolt, a lebontakozott kas hirtelen lefordulván, ekkép a három
tündéri álmokban ringatott utazó «in solidum» lemaradt a szánról,
azon helyzetkülönbséggel, hogy míg az esküdt úr és a czigány egymás
ölébe hullának, addig táblabiró úr, testének egész hosszával, a kas
alá esett, mely őt ekként egészen leborította, mint mikor félfont
marhahúst <span class="pagenum"><a name="Page_263" id=
"Page_263">-263-</a></span> egy tányérral leborítanak, hogy el ne
vigyék a macskák.</p>
<p>Esküdt úr és Bunda czigány, kinek ez alkalommal nagyon jól
eshetett volna, ha nevébe takarózhatott volna, egymást s a közbe
szorult dudát szorosan átölelve tarták, míg a kas alól a táblabiró
úr fiókmennydörgésszerű horkolása tört elő.</p>
<p>Mind a hárman mélységesen aludtak.</p>
<p>Hát egyszer, a mint ott alusznak, a jámbor dudahős fülét egy
borzalmas hang üti meg, mely körülbelől így hangzott: aou! megeszem
a nyakad! s egyszersmind úgy érzé, mintha meztelen nyakát a
takácsvakaró bugájával, vagy csizmadia-ráspolylyal nyalták volna
végig. – – – Fölfeszíti szemeit, – – hej, de jobb lett volna vakon
születnie, mint látni, a mit látott! – egy nagy bozontos szürke
farkast, a mint fejével oda hajolva, szerelmesen pillogatott szemei
közé tüzes szemeivel, s nyelvével száját körülnyalogatta.</p>
<p>– Szent Gábriel szűz és Ágnes pátriarcha! kiálta a czigány s
hirtelen úgy kijózanodott, hogy védszentjei nevét sem tudta
kimondani.</p>
<p>– Te! – te bolond te! meg ne harapj! kis kutyám, nono pisz! pisz
kis kutya! s meg akarta czirógatni a kis kutyát kezével; a kis
kutya azonban e szívesség elfogadására valamennyi fehér fogait
rávicsorítá, mely pantomimikától a hangművésznek szája padlásához
ragadt ijedtében a kimondandó szép szó.</p>
<p>– Jaj bizony, talán azért haragszik, hogy kutyának neveztem?
farkaskám, édes drágalátos kis farkaskám, ne bánts te engem, bizony
rossz ízű húsom van nekem, kitörik benne valamennyi fogad! Ugyan
már minek ennél meg engem? Ugy-e, te se szeretnéd, ha én téged
megennélek? osztán ha engem megeszel, ki ád a szegény purdéknak
kenyeret? Edd meg ezt itt ni! szólt az alvó esküdtöt tolva előre;
ez kalácson hízott, aztán csak nem pokol a béled, hogy mind a
négyünket meg akarj zabálni? <span class="pagenum"><a name=
"Page_264" id="Page_264">-264-</a></span></p>
<p>A farkas vagy értette a bőjti prédikácziót, vagy sem,
fölnyújtotta nyakát, s egy hosszút üvöltött, mire a távolból több
hasonló üvöltés felelgetett, s kis idő mulva a a czigány egy sereg
apróbb-nagyobb farkastól látá magát környezve, mik mind iszonyú
gratulátiók közt kerülgették, egyik a többiek közül már köpönyegje
gallérjába markolt fogaival, s kezdte kifelé húzni a hóra.</p>
<p>– Jaaj! ordíta a czigány s kétségbeesésében, a mint jobbra-balra
kapkodott, ime dudájának sípja akada kezébe, Ismerte-e azon
veszedelmes erőt, mely abban rejtezett, vagy csak épen hattyúdalát
akarta vele elfurulyázni, elég az hozzá, hogy végső
szorongattatásai közepett bele sóhajtott, a mint Isten tudnia
engedé, a kecskebőrbe, megnyomva azt erősen könyökével, s elkezde
az impertinenter nyekegni, nyikorogni, bőgni és sikoltozni, oly
fülhasogató trillákban és fioriturákban, staccato és furioso, a
milyeneket sem annakelőtte, sem annakutána nem hallott többé a
fülekkel ellátott életműszeres világ.</p>
<p>A farkasok, mintha mindeniknek a fülébe külön-külön tüzes
taplókat raktak volna, el kezdtek iramodni, s szaladásuk közben oly
jajgatásnak és ordításnak mentek végére, mintha épen egy
németszinházi operából szabadultak volna ki. Orpheus óta nem
cselekedett ily csodát a vadállatokkal a művészet hatalma.</p>
<p>A czigány vevén észre a roppant színi hatást, még erősebben
kezdte fujni és nyaggatni bőrzsákját, melynek egyik trombitája épen
a mélyen alvó esküdt úr füle szomszédságában okádta a hangok
szörnyetegeit.</p>
<p>De bárha aludt volna az esküdt úr oly mélységesen, mint ama
kilencz ifju, kik Decius császár alatt aluvának el s Theodosius
alatt ébredtek fel elalvásuk után 122 esztendőkkel:<a name=
"FNanchor_5" id="FNanchor_5"></a><a href="#Footnote_5" class=
"fnanchor">5)</a> mégis fel kelle ébrednie, eme farkasgyötrő
symphoniáktól. Megmozdult, borzalmas torzképet rántott, azután
befogta az orrát; hogy ez nem használt, szemeit <span class=
"pagenum"><a name="Page_265" id="Page_265">-265-</a></span>
dörzsölte; ez sem használt, a száját rejtette el; míglen végtére
rájött, hogy a füle az, mely ezen iszonyú variátiók alatt szenved s
felpillantott.</p>
<p>Egy czigányt látott az oldala mellett. – Iszonyúság! – Hármat
kellett lehelnie, hogy összeszedhesse magát.</p>
<p>– Mith? Hogyanh? Hát hogy mersz, te gazember czigány, én
mellettem helyet foglalni? nem tudod, hogy én vagyok a tekintetes
esküdt úr?</p>
<p>Az esküdt úr félóra alatt minden philantropiáját kialudta.</p>
<p>A czigány csak folyvást dögönyözte dudáját.</p>
<p>– Fogsz hallgatni, gazember? Kutya emez amaz… vagy mindjárt
huszönötöt vágatok rajtad. Hol a pandur?</p>
<p>A pandur épen messze volt, s a czigány erősebben félt a farkas
fogától, mint a huszonöttől, s tovább működött.</p>
<p>– Oh! te! akasztófáravaló! kiáltozá az esküdt úr agyba főbe
tenyerelve a szegény műkedvelőt, megállj csak! kiálta, s egy
bicsakot rántott elő, azt kinyitotta, teljes erejéből hozzá csapott
– – egy haldokló nyekkenése hallatik, az esküdt úr meggyilkolta a –
dudát.</p>
<p>Szent Kajafás! sápítá a czigány, szájában hangtalanul maradván a
sípszár, már most dikhecz nekünk! már most megesznek bennünket a
réti kutyák! jaj nekem, szegény purdéim, szegény dudám, hová
legyek?</p>
<p>A farkasok üvöltése ismét közeledni kezdett.</p>
<p>A czigány, közelében egy nagy fűzfát sejtve meg, arra még jó
idején szerencsésen fölmenekült; a vadak pedig az üldöző hangok
megszüntével visszatértek a kashoz.</p>
<p>Hogy ott az esküdt úr mint bírt velök transigálni, azt a czigány
nem láthatta, hanem egy idő mulva tapasztalá, hogy azok újolag
megjelentek tisztelkedésére a fűzfa alatt, s mód nélkül sovár
pillanatokkal ásítottak felfelé rá.</p>
<p>– Aha! kellene czigánypecsenye ugy-e? gondolá a barna művész
magában, látván, hogy mindenünnét zár alá van véve; bolondok! mért
nem hoztok létrát, azon ti felmászhatnátok. Később véve észre
helyzete kedvező voltát, elkezdé a farkasoknak apját, anyját, öreg-
és szépapjait, <span class="pagenum"><a name="Page_266" id=
"Page_266">-266-</a></span> élő és még leendő unokáikat, s minden
rendű és rangú atyafiait és ismerőseit, a kik csak velök
összeköttetésben és viszonyban állanak, agyba-főbe szidni,
káromlani és gyalázni; nevezte őket tolvajoknak, csikóölőknek,
kuvaszoknak, toportyánférgeknek, megigérte nekik, hogy ha
valamelyikökkel négy szem között összejöhet, kifordítja a bőrit, s
hogy még az unokáiknak is halálos ellensége fog maradni; nem
hagyott azokon egy félpénz ára becsületet.</p>
<p>A farkasok is beszéltek neki saját nyelvükön különbféle
beszédeket, miután nyelvükön ő sem értett, én sem értek, ide le nem
irhatom.</p>
<p>Ily mulatság közben telt el egy pár óra; a czigánynak majd a
lelke fagyott már a hátához odafenn a fűzfán, midőn mulattatóinak
egyike, egy vén ordas, hirtelen fülét hegyezvén, sajátságosan
elordítá magát, mire a többi elhallgatott, azután ismét egyet
ordított, azután még egyet, s azzal közakarattal egy utolsó
rémpillantást vetve a meg nem evett martalékra: búcsút vevének tőle
s szerteszét mindnyájan elszéledének.</p>
<p>Kis idő mulva az ellenkező irányon vasvillákkal, puskákkal és
dorongokkal fegyverzett férficsapat látszék közeledni, kik a
czigányt megszabadíták félelmes helyéről, ki nem győzött eléggé
kérkedni bátorságával, s kin már ekkor jéggé fagyott az
izzadság.</p>
<p>A táblabiró urat is előhozták a kas alól, melynek rejtekébe
bebástyázva sértetlenül aludta álmait a farkasok miatt, mint a
rosta alá borított font hús a macskák miatt.</p>
<p>Hanem az esküdt úrnak csak egy csizmájára s néhány széthurczolt
csontjaira akadtak. <span class="pagenum"><a name="Page_267" id=
"Page_267">-267-</a></span></p>
<h2>A SÍRÁSÓ.</h2>
<div class="clearfix">
<div class="poem figright">
<div class="stanza"><span class="i0">Én te reád nem
haragszom.<br /></span></div>
<p class="i7"><i>Népdal.</i></p>
<div class="stanza"><span class="i0">Ott a hol nem látnak
mások,<br /></span> <span class="i0">Magamnak majd egy sírt
ások,<br /></span> <span class="i0">A búk és
könnyhullatások<br /></span> <span class="i0">Lesznek nekem a
sírásók.<br /></span></div>
<p class="i7"><i>Népdal.</i></p>
<div class="stanza"><span class="i0">Ha meguntad
rózsám<br /></span> <span class="i2">Vélem életedet,<br /></span>
<span class="i0">Csináltass koporsót<br /></span> <span class=
"i2">S temess el engemet.<br /></span></div>
<p class="i7"><i>Népdal.</i></p>
</div>
</div>
<p>Az 1830-diki nevezetes tél után következett egy nevezetes nyár,
minőt kevesen értek meg életökben, és sokan kik megérték, utolsó
nyarukat érték meg benne. Ez volt a cholera esztendeje, a fekete
esztendő, a temető esztendeje.</p>
<p>Ma még kezünkbe szorítánk szeretteink kezét, ma még üdvet
néztünk ki egymás szemeiből, s holnap port hánytunk arczaikra és
könyeket; ma terveket faragtunk, holnap koporsót készítteténk; ma
még ettünk ittunk és holnap jól voltunk lakva, de örökre. Ma
örültünk, másnap sírtunk, harmadnap pedig minket sirattak.</p>
<p>Ez is csak eleinte volt így; később minden fonalak
elszakadoztak, mik embert emberhez és viszonyokhoz kötnek.</p>
<p>Férj nem fogta be haldokló neje szemeit, orvos nem adott segélyt
és vigasztaló szót a nyavalyásoknak, rokon nem kereste fel beteg
rokonát, koporsó nem készült az elhunytak számára, harangszó nem
kisérte őket örök fekhelyökre, nem gyászoló árvák és özvegyek;
magában elszigetelve élt, magában halt meg mindenki, mint gazdátlan
vén ebek a sövény melletti árkokban.</p>
<p>Félelem, süketvak félelem ült el minden szivet. <span class=
"pagenum"><a name="Page_268" id="Page_268">-268-</a></span></p>
<p>S maga a természet, mintha osztozott volna e közhaldoklásban,
oly gyász színűre vált.</p>
<p>A béla-borai lankaságot hat órányi távolban nem lakja élő
teremtés; vizeiben nem tükrözi magát a kék mennyboltozat, mert a
lankaság vizei kiszáradtak, s mert a mennyboltozat nem kék, hanem
sárga.</p>
<p>Végtelen, horizontalan zöldessárga tengerében nem úszik egyetlen
nyári felhő sem, csak olykor vonulnak fekete foltok végig rajta,
mikből egyetlen esőcsepp sem hull. Fekete bogarak fellegei azok,
miknek milliárdjait szíja be minden lehellet.</p>
<p>Fojtó, tikkasztó meleg uralkodik itt, mintha be volna zárva az
ég, s a nap tányérjába be lehet nézni, mint a holdba.</p>
<p>Szellő nem fuval itt, hanem mellre ülő posvány lég csapódik
forrón az ember arczához.</p>
<p>A nádtenger, a gazdag vízi növények országa le van perzselve, a
hattyúk és vadludak falkái kipusztultak, egy békafi sem énekel, egy
vízibika sem zúg a kietlenben, csak a szikkadó dágvány pöffedik
olykor, méreggőzt fuvalva a halállal terhes levegőbe.</p>
<p>Mindenütt holt hallgatás, mindenütt a halál képe nagyszerű
alakban, mindenütt enyészet.</p>
<p>A sziget fái olyanok, mintha leégtek volna, mérges hernyók
zsugorították össze leveleiket.</p>
<p>Füveit tövig leette a repülő sáska, minden bokrot, minden
növényt; egy fűszál nem maradott. A réteket száradó békanyál és
hinár lepi, a dombokat sűrű pókhálók; a házikó falai
szétnyiladoztak, tetejét levetette az erős szél, s most moh és
tövisek teremnek küszöbén, egyetlen lakója egy vén tekenős
béka.</p>
<p>Körül a nádtengert elvágta egy rémületes kőeső. Ezen év gazdag
volt minden csapások megtermésében.</p>
<p class="center">* * *</p>
<p>Ezen napjaiban a közirtózatnak, midőn senki rokont és barátot
nem ismert, midőn testvér testvérét ápolni félt, <span class=
"pagenum"><a name="Page_269" id="Page_269">-269-</a></span> nem
feledkezett el boldogtalan ellenségéről a csavargó és eljött azt
meglátogatni.</p>
<p>Körüljárta a kietlen, letarolt szigetet, összekereste az
enyészetnek indult szobákat, hitta nevénél ellenségét, de az nem
jelent meg; az egész szigeten nem volt egy bokor, hova valaki
elrejthesse magát.</p>
<p>Végre meggyőződék felőle, hogy Góliáth, használva a Tisza és a
posványság szokatlan kiapadását, s az országos zavart, megszökött,
s e részben teljesen megnyugodva, visszafelé vette útját, midőn egy
völgyben a leveletlen dudvák között egy gödörre akadt, mely
gödörben feküdt halva Góliáth Péter; térdei mellére voltak húzódva,
két keze görcsösen szorult hátraszegült fejéhez, arcza zöld
penészszel volt behúzva, az egész test behomokosodott, szája és
szemei pedig borzasztóan nyitva maradtak.</p>
<p>E gödör mellett egy kisded halom volt felvetve, elébe egy
faragatlan kereszt letűzve, e kereszten Góliáth Péter kis
gyermekének ruhácskái függtek, az időktől szétrongyolva.</p>
<p>A csavargó szíve elszorult.</p>
<p>Egy kapát keresett, s a holtat vele bekapálta.</p>
<p>A ledőlt kapu egyik szegletkövét a sír fejéhez ásta és késsel
rámetszé:</p>
<p class="center">SIT TIBI TERRA LEVIS!</p>
<p>Azután levevé fövegét, kezeit összetette, s halkan egy
Miatyánkot monda el.</p>
<p>Azután fölemelé kezeit és monda: Bocsáss meg neki Isten, mint én
is neki megbocsátok!</p>
<p class="center">* * *</p>
<p>Ez idő óta Bálnait nem hítták többé csavargónak. Apja és
nagybátyja vagyonait átvéve, egy tanyát építtetett magának oda,
hová kedvese volt temetve, s annak sírja körül virágos kertet, a
sír fölébe üvegházat; a legszebb virágok, mik ott nyiltak, kedvese
sírhalmára voltak rakva.</p>
<p>Gyakorta meglátogatja testvérét, kit gróf Szilárdinénak
<span class="pagenum"><a name="Page_270" id=
"Page_270">-270-</a></span> hívnak, s kit szeret és tisztel
mindenki, a ki ismeri, legjobban férje, ki atyja népének.</p>
<p>Tanyája szomszéd a vén Rónaiéval, ki egyre-másra őszül, de jó
kedve és istenbeni bizalma naponnan szaporodik.</p>
<p>Sokszor üldögélnek egy pohár bor mellett s régi időkről
beszélgetnek.</p>
<p>Bókváryné asszonyság is igen megkegyesedett, mióta megvénült,
egész napjait kegyes könyvolvasással és pletykagyűjtéssel tölti, s
igen összehúzódva éldegél.</p>
<p class="center">* * *</p>
<p>Az ifjabb Rónai pedig mind e mai napig készíti az örökké égő
lámpát; különben igen okos és becsületes ember.</p>
<p class="center">* * *</p>
<p>Tekintetes Bálvándy táblabiró úr megszünt vendégeit itatni, azaz
meghalt; roppant epitaphium van felette, lesz baja vele a
feltámadáskor, míg fel tudja emelni.</p>
<p>Szeretném ide irni, a mi minden sírkövére fel van vésve, vers és
próza, megtelnék vele egy kötet, de nagyon siralmas; pedig én sem
sírni, sem ríkatni nem szeretek.</p>
<p class="center">* * *</p>
<p>A cántus prézes úr jelenleg kosta Girgácziában.</p>
<p>Conventiója negyven bankóforint, hat köböl árpa és négy font
szappan.</p>
<p>Feleséges ember és mód nélkül megkoppadt kaputban jár.</p>
<p class="center">* * *</p>
<p>A Dömsödi Góliáth család magvaszakadtával vagyonai
visszaszálltak a királyi ügynökre.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Ennek a jó városnak
az a szép tulajdonsága van, hogy a két széle mezőváros, a közepe
falu.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Mert a ki később
szánt, a szomszédjáéból is elszánthat; a ki korán kaszál, a
szomszédjáéból is kaszálhat.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Egy köztiszteletben
álló hontársunk szavai szerint, akkoriban rendkívüli parasztság
symboluma volt a magyar beszéd; Pest utczáin magyar hangot
ugyancsak őrizkedett bárki is száján kiereszteni, s ha volt néhány
jobb érzésű, kinek szíve fájt a magyar szó után, nagyobb részint
szegény tanulók és versírók, azok a mostani Wurm-udvar helyén volt
nagy pocsétához gyülekeztek össze éjnek idején, hogy magukat
titokban magyarul kibeszélhessék.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> A Mars.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Higyje, a kinek
tetszik.</p>
</div>
</div>
<hr class="chap" />
<p><span class="pagenum"><a name="Page_271" id=
"Page_271">-271-</a></span></p>
<h2>TARTALOM.</h2>
<ul class="TOC">
<li>Népünnep <span class="ralign"><a href=
"#Page_1">1</a></span></li>
<li>A jó szomszédok <span class="ralign"><a href=
"#Page_14">14</a></span></li>
<li>Csodák <span class="ralign"><a href=
"#Page_26">26</a></span></li>
<li>Az apa sírja <span class="ralign"><a href=
"#Page_33">33</a></span></li>
<li>Két földesúr <span class="ralign"><a href=
"#Page_45">45</a></span></li>
<li>A szalmagunyhó <span class="ralign"><a href=
"#Page_85">85</a></span></li>
<li>Ifjabb Dömsödi Góliáth Péter <span class="ralign"><a href=
"#Page_95">95</a></span></li>
<li>A nagynéne és unokahuga <span class="ralign"><a href=
"#Page_108">108</a></span></li>
<li>A cantus præses <span class="ralign"><a href=
"#Page_119">119</a></span></li>
<li>A táblabiró <span class="ralign"><a href=
"#Page_132">132</a></span></li>
<li>A zivatar éje <span class="ralign"><a href=
"#Page_141">141</a></span></li>
<li>A koplaló <span class="ralign"><a href=
"#Page_148">148</a></span></li>
<li>Fekete ház <span class="ralign"><a href=
"#Page_157">157</a></span></li>
<li>Zöldhalom <span class="ralign"><a href=
"#Page_167">167</a></span></li>
<li>A csavargó <span class="ralign"><a href=
"#Page_175">175</a></span></li>
<li>A félelmes tanya <span class="ralign"><a href=
"#Page_184">184</a></span></li>
<li>Vértörvényszék <span class="ralign"><a href=
"#Page_190">190</a></span></li>
<li>A vén czigány <span class="ralign"><a href=
"#Page_204">204</a></span></li>
<li>A fukar végperczei <span class="ralign"><a href=
"#Page_214">214</a></span></li>
<li>A kegyes férfiu <span class="ralign"><a href=
"#Page_219">219</a></span></li>
<li>A boldog ember <span class="ralign"><a href=
"#Page_224">224</a></span></li>
<li>A mocsárok viránya <span class="ralign"><a href=
"#Page_231">231</a></span></li>
<li>Élő férj özvegye <span class="ralign"><a href=
"#Page_242">242</a></span></li>
<li>A törvények halottja <span class="ralign"><a href=
"#Page_246">246</a></span></li>
<li>Szegény biró be kár volt <span class="ralign"><a href=
"#Page_254">254</a></span></li>
<li>A sírásó <span class="ralign"><a href=
"#Page_267">267</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_2">2</a></td>
<td>betüi osvashatlanok</td>
<td>betüi olvashatlanok</td>
</tr>
<tr>
<td class="tdr"><a href="#Page_18">18</a></td>
<td>azczkép nyájasan</td>
<td>arczkép nyájasan</td>
</tr>
<tr>
<td class="tdr"><a href="#Page_23">23</a></td>
<td>«ki cselekedte ezt?</td>
<td>«ki cselekedte ezt?»</td>
</tr>
<tr>
<td class="tdr"><a href="#Page_48">48</a></td>
<td>szegény hetköznapi</td>
<td>szegény hétköznapi</td>
</tr>
<tr>
<td class="tdr"><a href="#Page_54">54</a></td>
<td>ment, kopogett</td>
<td>ment, kopogott</td>
</tr>
<tr>
<td class="tdr"><a href="#Page_85">85</a></td>
<td>égben végződík</td>
<td>égben végződik</td>
</tr>
<tr>
<td class="tdr"><a href="#Page_92">92</a></td>
<td>telt vonasok</td>
<td>telt vonások</td>
</tr>
<tr>
<td class="tdr"><a href="#Page_105">105</a></td>
<td>En ismerem</td>
<td>Én ismerem</td>
</tr>
<tr>
<td class="tdr"><a href="#Page_165">165</a></td>
<td>Nézzétek e csoporzatot</td>
<td>Nézzétek e csoportozatot</td>
</tr>
<tr>
<td class="tdr"><a href="#Page_173">173</a></td>
<td>nagy boszsúsan</td>
<td>nagy bosszúsan</td>
</tr>
<tr>
<td class="tdr"><a href="#Page_207">207</a></td>
<td>vert az abláktáblákhoz</td>
<td>vert az ablaktáblákhoz</td>
</tr>
<tr>
<td class="tdr"><a href="#Page_210">210</a></td>
<td>minden kínszevedései</td>
<td>minden kínszenvedései</td>
</tr>
<tr>
<td class="tdr"><a href="#Page_241">241</a></td>
<td>nyomorultabbb, mint</td>
<td>nyomorultabb, mint</td>
</tr>
<tr>
<td class="tdr"><a href="#Page_261">261</a></td>
<td>kedvenez nótáját</td>
<td>kedvencz nótáját</td>
</tr>
<tr>
<td class="tdr"><a href="#Page_267">267</a></td>
<td>En te reád</td>
<td>Én te reád</td>
</tr>
</table>
</div>

</body>
</html>
